<!DOCTYPE html>
<html lang="fi">
  <head>
    <meta charset="UTF-8">
    <title>Ruotsin suomalaismetsiä samoilemassa | Project Gutenberg</title>
    <style>
      @media screen {
        body {
          margin-left: 10%;
          margin-right: 10%;
        }
      }
      div.copyright {
        margin-left: 3em;
        margin-bottom: 6em;
      }
      div.table {
        text-align: center;
        margin-top: 1em;
        margin-bottom: 1em;
      }
      div.table table {
        display: inline-table;
        text-align: left;
      }
      div.table table td {
        padding-right: 1em;
      }
      div.quote {
        font-size: 0.85em;
        width: 50%;
        margin-top: 1em;
        margin-bottom: 1em;
        margin-left: auto;
        margin-right: auto;
      }
      p.paragraph {
        text-indent: 1.5em;
        text-align: justify;
        margin-top: 0.25em;
        margin-bottom: 0.25em;
      }
      p.paragraph-cont {
        text-indent: 0;
        text-align: justify;
        margin-top: 0.25em;
        margin-bottom: 0.25em;
      }
      div.verse {
        text-indent: 0;
        font-size: 0.85em;
        width: 50%;
        margin-top: 1em;
        margin-bottom: 1em;
        margin-left: auto;
        margin-right: auto;
      }
      div.footnote {
        margin: 0.5em;
        text-align: justify;
      }
      div.footnote table {
        margin-left: 3em;
      }
      div.footnote table td {
        vertical-align: top;
      }
      div.footnote table td p {
        margin: 0;
      }
      sup {
        vertical-align: top;
        font-size: 0.6em;
      }
      div.image {
        text-align: center;
        margin-top: 3em;
        margin-bottom: 3em;
        margin-left: 10%;
        margin-right: 10%;
        font-size: 0.8em;
      }
      div.image img {
        max-width: 100%;
        max-height: 100%;
        width: auto;
        height: auto;
        border: 3px solid black;
      }
      div.toc {
        margin-bottom: 6em;
      }
      div.toc td.toc-number {
        text-align: right;
      }
      span.page-number {
        position: absolute;
        left: 93%;
        font-size: small;
        font-style: normal;
        text-align: right;
        text-indent: 0;
        color: #A9A9A9;
      }
    </style>
  </head>
  <body>
<div style='text-align:center'>*** START OF THE PROJECT GUTENBERG EBOOK 75424 ***</div>
    <h1>Ruotsin suomalaismetsiä samoilemassa</h1>
    <h2>Päiväkirjaa vuoden 1817 matkalta</h2>
    <div class="copyright">
      <p>
        Kirjoittanut<br>
        Kaarle Aksel Gottlund
      </p>
      <p>
        Suomentanut<br>
        Väinö Salminen
      </p>
      <p>
        Helsinki 1928<br>
        Suomalaisen Kirjallisuuden Seura
      </p>
      <p>
        <i>Suomalaisen Kirjallisuuden Edistämisrahasto on taloudellisesti avustanut tätä julkaisua</i>
      </p>
      <p>
        Helsinki 1928,<br>
        Suomal. Kirjall. Seuran kirjapaino osakeyhtiö
      </p>
    </div>
    <div class="toc">
      <h2>Sisällys</h2>
      <table><tbody>
      <tr>
        <td class="toc-number"></td>
        <td class="toc-title"><a href="#prefaceNone">Suomentajan esipuhe</a></td>
      </tr>
      <tr>
        <td class="toc-number">1</td>
        <td class="toc-title"><a href="#chapter1">Matkavalmistuksia</a></td>
      </tr>
      <tr>
        <td class="toc-number">2</td>
        <td class="toc-title"><a href="#chapter2">Suomalaismetsiä kohti</a></td>
      </tr>
      <tr>
        <td class="toc-number">3</td>
        <td class="toc-title"><a href="#chapter3">Gottlund tapaa Svartnäsin suomalaisia</a></td>
      </tr>
      <tr>
        <td class="toc-number">4</td>
        <td class="toc-title"><a href="#chapter4">Hiirolassa, Hynnilässä, y.m. Svärdsjön suomalaiskylissä</a></td>
      </tr>
      <tr>
        <td class="toc-number">5</td>
        <td class="toc-title"><a href="#chapter5">Eksyksissä. Itä-Taalain ja Helsinglannin kyliä kiertelemässä.</a></td>
      </tr>
      <tr>
        <td class="toc-number">6</td>
        <td class="toc-title"><a href="#chapter6">Papin kera Qvarnbergiin. Orsan Lehtomäellä.</a></td>
      </tr>
      <tr>
        <td class="toc-number">7</td>
        <td class="toc-title"><a href="#chapter7">Matkalla Fågelsjöhön. Eksyksissä. Uskonnollinen emäntä. Merkillistä kalastusta. Taikauskoa. Takaisin Lehtomäelle.</a></td>
      </tr>
      <tr>
        <td class="toc-number">8</td>
        <td class="toc-title"><a href="#chapter8">Ruokalajeista. Lähtö Lehtomäeltä. Yöjalassa käynnistä ja kansan tavoista.</a></td>
      </tr>
      <tr>
        <td class="toc-number">9</td>
        <td class="toc-title"><a href="#chapter9">Makkolan tienoon suomalaisia sukutarinoita. Juttuja papeista. Fridshammariin ja Moran kirkolle. Yöllinen seikkailu.</a></td>
      </tr>
      <tr>
        <td class="toc-number">10</td>
        <td class="toc-title"><a href="#chapter10">Matkalla Länsi-Taalaihin. Tarinoita.</a></td>
      </tr>
      <tr>
        <td class="toc-number">11</td>
        <td class="toc-title"><a href="#chapter11">Länsi-Taalaita samoilemassa. Asutustarinoita.</a></td>
      </tr>
      <tr>
        <td class="toc-number">12</td>
        <td class="toc-title"><a href="#chapter12">Tyngsjöstä Säfseniin. Hakkaraisista. Kaskeamisesta. Rosvoksi epäillystä suomalaisesta.</a></td>
      </tr>
      <tr>
        <td class="toc-number">13</td>
        <td class="toc-title"><a href="#chapter13">Säfsenin nimismies. Ukko Ronkainen. Asutustarinoita ja runosaalista pitäjää kierrellessä.</a></td>
      </tr>
      <tr>
        <td class="toc-number">14</td>
        <td class="toc-title"><a href="#chapter14">Tarinoita Kemppaisista, Putkoisista, Ampiaisista, Kettuisista. Itsepäinen suomalainen. Lähtö Säfsenistä.</a></td>
      </tr>
      <tr>
        <td class="toc-number">15</td>
        <td class="toc-title"><a href="#chapter15">Paluumatkalla</a></td>
      </tr>
      <tr>
        <td class="toc-number"></td>
        <td class="toc-title"><a href="#chapterNone1">Suomentajan laatimia lisäyksiä ja selityksiä</a></td>
      </tr>
      <tr>
        <td class="toc-number"></td>
        <td class="toc-title"><a href="#chapterNone2">Oikaisuja</a></td>
      </tr>
    </tbody></table></div>
    <div class="section">
      <div class="preface">
        <h2 id="prefaceNone">Suomentajan esipuhe</h2>
        <p class="paragraph">
          Toista sataa vuotta on vierähtänyt siitä, kun Kaarle Akseli Gottlund nuorena
          ylioppilaana teki aikanaan suurta huomiota herättäneet matkansa
          Keski-Skandinavian suomalaismetsiin. Tuloksettomaksi jäi hänen intomielinen
          työnsä ruotsalaistuttamisen pysähdyttämiseksi. Mutta Ruotsin sydänmaiden
          suomalaisten vaiheiden ja elämän valaisemiseksi hän keräsi rikkaat
          lähdekokoelmat. Hän aikoikin julkaista kuusi eri teosta metsäsuomalaisista,
          mutta painatukseen tarvittavien varojen puutteessa jäivät teokset
          aineskokoelmiksi, paitsi käsillä olevaa kuvausta ensimmäisen matkan
          vaiheista.
        </p>
        <p class="paragraph">
          Tätä vuoden 1817 matkakertomusta yritti Gottlund saada 1840-luvulla
          painetuksi. Sensuuri sen hyväksyikin, vaatien kumminkin pyyhittäviksi
          muutamia kohtia, joissa kerrotaan liian avoimesti seikkailuista naisten
          parissa. Luonteensa mukaisesti Gottlund vain yltyi lisäilemään
          lemmenseikkoja. Lisäyksiä ja muistutuksia tähän 1840-luvulla alkuperäisen
          päiväkirjansa mukaan kirjoittamaansa matkakertomukseen hän on liittänyt
          vielä 1870-luvullakin.
        </p>
        <p class="paragraph">
          Olen suomentanut esityksen sellaisenaan. Vain matkat ruotsalaisseuduilla ja
          laajahkot kuvaukset vuorikaivoksissa käynneistä on esitetty lyhyesti
          selostaen. Lukuihin ja kappaleisiin jako on suomentajan.
        </p>
        <p class="paragraph">
          Lukijan opastukseksi olen loppuun liittänyt selityksiä ja lisäyksiä
          Gottlundin muista kirjoituksista.
        </p>
        <p class="paragraph">
          Tässä kerrotut näkemykset ja kokemukset ovat yleensä totuudenmukaisia. Vain
          silloin, kun kirjoittaja puhuu itsestään, esim. naisten valloittajana,
          ihmeen tarkkana ampujana j.n.e., huomaa liioittelua, mutta samoja
          kaunistuskeinoja käyttävät useimmat muutkin matkakertomusten tekijät.
        </p>
        <p class="paragraph">
          Gottlund yritti kiihkeästi puolen vuosisadan aikana, vaikka turhaan, saada
          näitä matkahavaintojansa suomalaisen yleisön luettaviksi. Kyllä ne
          vihdoinkin ansaitsevat päästä julkisuuteen ja ilman sensorin pyyhkimisiä.
        </p>
        <p><i>Suomentaja.</i></p>
      </div>
    </div>
    <div class="section">
      <span class="page-number" id="p1">[s. 1]</span>
      <div class="chapter">
        <h2 id="chapter1">1. Matkavalmistuksia</h2>
        <p class="paragraph">
          Vaikka jo Otavan ensimmäisen osan esipuheessa olen kertonut matkani syistä
          ja tarkoitusperistä, ei liene poluilta poikkeamista, jos tässäkin nuo syyt
          mainitsen, etenkin kun ne muodostavat sen näkökulman, mistä olen aloittanut,
          ja kun ne selittävät koko matkani kulkua.
        </p>
        <p class="paragraph">
          19 vuoden ikäisenä muutin Turusta Upsalan yliopistoon, voisipa ehkä sanoa:
          jouduin lapsuuteni kodista Saimaan rannoilta vielä liian nuorena ja
          kokemattomana vento vieraaseen maailmaan.
        </p>
        <p class="paragraph">
          Turkulaisena ylioppilaana olin jo varhemmin, lukemalla »Phosphorosta» ja
          »Poetisk kalenderia», tavallaan kirjallisesti tutustunut Ruotsin n.s.
          fosforistiseen eli uuteen kouluun. Sen pyrkimyksissä suurempaan
          itsenäisyyteen Ruotsin kirjallisuuden alalla olin näkevinäni
          periaatteellisesti oikeata ja tarkoitusperältään hyvää, jo senkin vuoksi,
          että se sopeutui minun omiin mielipiteisiini suomen kielen suhteen. Olipa
          siis vallan luonnollista, että saavuttuani Upsalaan tahdoin mielelläni
          lähemmin tutustua niihin henkilöihin, jotka jo ennen ainakin nimeltä tunsin
          heidän kirjoituksiensa välityksellä ja jotka aluksi olivatkin miltei ainoat
          tuttavani. Herrat <i>Palmblad</i> ja <i>Atterbom</i> olivat silloin tuon
          nuorten akateemisten kansalaisten yhdistyksen etunenässä. Nämä vahvasti ja
          usein kiivaasti väitellen puolustivat mielipiteitään runoudesta,
          kaunokirjallisuudesta, filosofiasta ja kielitieteestä n.s. vanhaa koulua
          vastaan, joka, niin paljon kuin se koettikin tehdä pilaa ja halventaa heidän
          mielipiteitään, ei silti milloinkaan voinut kieltää heidän ansioitaan
          tieteellisten aiheiden käsittelyssä ja uudemman saksalaisen kir<span
          class="page-number" id="p2">[s. 2]</span>jallisuuden maaperän muokkaamisessa
          Ruotsissa. Tämä ajatusten ja mielipiteiden taistelu oli jatkoa ja kehitystä
          sille taistelulle, jota aina on käyty ja aina tullaan käymään vanhan ja
          uuden ajan kesken, <i>entisen</i> ja <i>nykyisen</i> välillä; ja niin paljon
          melua kuin siitä aikanaan pidettiinkin, niin aika sen lopulta vaimensi ja
          sovitti.
        </p>
        <p class="paragraph">
          Annettuani muutamia kirjoitelmia v:n 1817 Poetisk kalenderiin, joka ilmestyi
          jo 1816, olin tullut kosketuksiin maisteri <i>Atterbom'in</i> kanssa. Ja
          maisteri Palmblad oli tuskin minut nähnyt, ennenkuin hän maanitteli minua
          ilmoittamaan professori Rühsin teoksen »Finland och dess Invånare», josta
          silloin tuskin olin kuullut puhuttavankaan. Turhaan vetosin
          vähäpätöisyyteeni ja taidon puutteeseeni niin suuriarvoista teosta
          arvostellakseni. Verukkeet eivät auttaneet. Sen ajan Upsalan kirjallisen
          lehden toimittajana selitti Palmblad kauan ja turhaan etsiskelleensä miestä,
          joka olisi ollut suomen kielen taitoinen ja pätevä arvostelemaan teosta,
          joka jo vuosikausia oli kierrellyt ruotsinkielisenä käännöksenä. Eikä hän
          jättänyt minua rauhaan, ennenkuin olin luvannut täyttää hänen toivomuksensa.
          Istuuduin siis kirjoittamaan arvostelua niin hyvin kuin osasin. Ja siitäpä
          pian paisuikin kirjan laajuinen, ja se painettiin kokonaisuudessaan »Svensk
          Literatur-Tidningin» v:n 1817 n:oihin 19, 22, 24—26, 49—51. Tässä
          arvostelussa koetin esittää ja tehdä uskottavaksi suomen kielestä,
          runoudesta ja mytologiasta moniaita omiakin mielipiteitäni, joita sittemmin
          kehittelin laajemmin pian sen jälkeen, v. 1818 Upsalassa ilmestyneessä
          väitöskirjassani <i>De Proverbiis Fennicis</i>.
        </p>
        <p class="paragraph">
          Olin siis parahiksi ollut nelisen kuukautta ylioppilaana Upsalassa, kun jo
          toisella jalallani seisoin runotarten alueella ja toisen survaisin syvälle
          viisauden hetteeseen. Ja pidemmälle en koskaan päässytkään.
        </p>
        <p class="paragraph">
          Rühsin näin ensimmäisen kerran mainitsevan, että sekä Ruotsissa että
          Norjassa oli suomalaisia siirtoloita. Ja heti virisi minussa halu päästä
          lähemmin tuntemaan tätä kansaa, osaksi lähemmin tarkatakseni, mitä Rühs
          niistä oli tiennyt kertoa, osaksi laajentaakseni omia tietojani kansasta,
          johon olin kiintynyt mitä suurimmalla rakkaudella.
        </p>
        <span class="page-number" id="p3">[s. 3]</span>
        <p class="paragraph">
          Etsiskelin ja tarkastin kaiken lähdekirjallisuuden, josta Rühs oli
          ammentanut tietonsa. Sen sijaan, että se olisi tyydyttänyt tiedonhaluni, se
          sitä vain lisäsi. Kyselin kaikilta niiltä tienoin kotoisin olevilta
          ylioppilailta saadakseni edes joitakin tietoja, mutta useimmat eivät edes
          olleet kuulleet puhuttavan näistä metsäsuomalaisista — eivät edes nimeäkään
          mainittavan. Ja ne ani harvat, jotka jotakin tiesivät, puhuivat niin eri
          suuntiin, etten tiennyt mitä oli uskominen. Toinen kehui, toinen laittoi,
          kumpikin liioitellen. Kun toinen sanoi, että he jo aikoja sitten olivat
          unohtaneet äidinkielensä, suomen, sanoi toinen, että he edelleen olivat niin
          upo ummikkoja suomalaisia, etteivät saaneet tolkkua ruotsin sanasta. Nämä
          varsin vastakkaiset tiedonannot tekivät minut vieläkin kärkkäämmäksi
          hankkimaan heistä varmuutta. Ja päätin kun päätinkin etsiä heidät metsistään
          saadakseni selvyyden totuudesta.
        </p>
        <p class="paragraph">
          Matkani tarkoituksena oli siis pääasiallisesti:
        </p>
        <p class="paragraph">
          1:ksi, hankkia lähempiä tietoja heistä voidakseni tarkastaa ja korjata
          professori Rühsin tiedonantoja;
        </p>
        <p class="paragraph">
          2:ksi, tarkoin tutkia heidän maahanmuuttoansa, elleivät he jo
          ylimuistoisista ajoista olleet asuneet näillä seuduilla;
        </p>
        <p class="paragraph">
          3:ksi, ottaa selko erosiko heidän kielensä muusta suomesta, voidakseni
          likipitäen arvostella, kuinka paljon suomen kieli oli muuttunut määrätyn
          ajan kuluessa, sillä onhan luonnollista, että jos nämä suomalaiset,
          synnyinmaastaan erillään, olivat asuneet Ruotsissa esim. 300 vuotta, niin
          heidän ja meidän kielemme mahdollinen eroavaisuus olisi sama kuin puolta
          pidempänä aikana (s.o. 600 vuotena) meidän maassamme syntynyt, koska
          kumpikin kansa toisistaan eroitettuna eri tavoin on yrittänyt kehittää
          puhettansa juuri siksi, että kumpikin on erilaisissa oloissa elänyt eri
          maissa;
        </p>
        <p class="paragraph">
          4:ksi, kerätä heidän muistotietojansa, jumalaistarujansa ja runojansa ja
          vertailemalla niitä omiimme osapuilleen määrätä viimeksimainittujen ikä,
          sillä olihan ainakin todennäköistä, että jos heillä tavattaisiin samoja
          runoja kuin meidän maassamme, niitä oli Suomessa laulettu jo ennen heidän
          maasta lähtöänsä. Ja eroavaisuus johtuisi äsken <span class="page-number"
          id="p4">[s. 4]</span>laskemastamme ajasta; tässähän se ei osoittaisi, miten
          kieli, vaan miten muistin varassa oleva satu tahi runo muuttuu.
        </p>
        <p class="paragraph">
          Mutta huolimatta kaikista näistä laskelmista lienee historian kannalta
          katsottuna yhtä kohteliasta ruotsalaisille kuin suomalaisillekin, että he
          tulevat tuntemaan heimon, joka, niin lähellä kuin se kumpaakin on ollut,
          kumminkin on jäänyt molemmille tuntemattomaksi. Ja kun luultavasti tulevina
          aikoina ei enää ole mitään jälkiä suomalaisista näillä tienoin, kun ehkä
          epäillään, tokko niitä on ollutkaan ja kun historiankirjoittajat viheltävät
          tuolle vanhalle tarinalle — silloin, ellei ennen, käynee mielenkiintoiseksi
          kuulla aikalaisen havaintoja.
        </p>
        <p class="paragraph">
          Saadakseni vanhemmiltani luvan sellaisen matkan tekoon oli minun ensin
          maaniteltava heitä. Tein sen panemalla kaiken kaunopuheisuuteni liikkeelle,
          enkä unohtanut esittää sitä voittoa, minkä toivoin siitä historialle
          koituvan. Isäni lupaa ei ollut vaikea saada. Ehtona oli, että lukukauden
          alussa taas olisin yliopistossa, että matkaan käyttäisin vain kesäloman ja
          että sitten sitä ahkerammin jatkaisin opintojani. Ja niin olin saanut sekä
          luvan että matkarahat, mikä olikin pääasia. Äidillinen hellyys oli
          vaikeammin voitettavissa. Äitini näki yrityksessä tuskin muuta kuin
          kaikenkaltaisia hengenvaaroja ja pelkäsi ainoan poikansa puolesta. Hän näki
          vierailla mailla suuria metsiä ja metsissä paljon ryöväreitä. Turhaan neuvoi
          hän minua luopumaan yrityksestä, joka jo ennakolta hänelle tuotti niin
          paljon huolta. Minun oli vaikea vastustella hänen rukouksiansa, mutta
          sittenkin pääsi itsepintaisuuteni voitolle, ja hänkin antoi vihdoin viimein
          myöntymyksensä, kumminkin sillä nimenomaisella ehdolla, että joka postitse
          antaisin tietoja kohtaloistani ja että olisin niin viisas ja varovainen,
          etten panisi henkeäni ja terveyttäni alttiiksi vain sen vuoksi, että halusin
          puhutella muutamia talonpoikia.
        </p>
        <p class="paragraph">
          Jo ennenkuin luvan olin saanut, olin aikeistani kertonut monille
          maanmiehilleni ja tuttavilleni ja nämä taas ystävilleen, joten pian sekä
          tutut että tuntemattomat alkoivat kysellä, minne käsin aioin matkani
          suunnata. Siitä olin minä yhtä tietämätön kuin hekin tahi ainakin epävarma.
          Sillä <span class="page-number" id="p5">[s. 5]</span>saamieni tietojen
          mukaan tapaisin suomalaisia Helsinglannissa, Gestriklannissa, Taalaissa,
          Vermlannissa y.m., mutta kaikkialla vain sellaisia, jotka olivat
          äidinkielensä unohtaneet, seutuja, missä kieli oli kuollut — mutta
          sellaisiahan minä en tavoitellut. Kun siis vihdoin ikävöimäni lupa saapui ja
          mitä lähemmäksi loppuaan lukukausi kului, sitä enemmän aloin aprikoida
          matkan seikkailuja, joita äitini kirjeet elävöittivät mielikuvituksissani.
          Toive olla ensimmäinen, joka lähemmin tutkiskelisi Suomen heimon jäännöksiä
          Ruotsin ja Norjan sydänmailla, oli tähän saakka niin kokonaan saanut mieleni
          lumoihinsa, ettei siihen mahtunut muita ajatuksia. Mutta kun nyt näin
          toiveeni toteutuneen, alkoivat vähitellen muutkin tunteet pyrkiä esille. Jo
          täälläkin yksinäisenä ja vieraana, erotettuna omaisista ja ystävistä,
          tulisin nyt häipymään vieläkin vieraamman väen joukkoon. Voisinhan
          sairastua, jopa kuollakin, ja vanhempani eivät koskaan saisi tietää, miten
          olin menehtynyt; ja että minulta varastettaisiin, minut rosvottaisiin ja
          ryövättäisiin, oli mielestäni yhtä mahdollista. Mitä enemmän mietin sitä,
          että minun tuli samoilla suurien erämaiden halki, siltä enemmän intoni
          laimeni. Jopa toivoin, etten koskaan olisi kellekään puhunut
          suunnitelmistani, sillä silloin olisin kaikessa hiljaisuudessa voinut niistä
          luopua. Nyt en niin voinut menetellä, ellen tahtonut punastua rohkeuden
          puutettani. Toisin sanoin: kun olin sanonut <i>a</i>:n, oli <i>b</i>:kin
          sanottava. Minun oli myönnettävä, että nyt oli pakko matkustaa, ja tuo
          epämieluisa tunne vähensi sitä iloa, minkä vapaa tutkimusinto oli
          herättänyt. Minä läksin — mutta niin sekavin tuntein, etten niitä tässä voi
          kuvata. Tieteellistä tulosta en ollut jättänyt näköpiiristäni, mutta se
          häipyi kuin kaukaisena usvana, ja ajatus, etten konsanaan palaisi, oli liian
          elävä voidakseni sen mielikuvituksestani karkoittaa.
        </p>
        <p class="paragraph">
          Nyt vasta olisin ollut valmis hankkimaan itselleni jonkun matkatoverin;
          mutta se oli jo liian myöhäistä. Moni sanoi halua olevan, mutta jokaisella
          oli jokin este, useimmilla se, että ensin piti siitä olla kirjeenvaihdossa
          vanhempiensa kera. Ainoa, joka oli heti valmis minua seuraamaan, oli eräs
          maanmieheni, ylioppilas Höckert, syntynyt Vaasassa, sitä <span
          class="page-number" id="p6">[s. 6]</span>paitsi suomen kieltä taitamaton.
          Mutta hänen luonteensa ja mielenlaatunsa soveltuivat niin vähän minun
          luonteeseeni, että heti epäsin hänen tarjouksensa, sillä aavistelin, että
          hänen seuransa olisi minulle enemmän haitaksi ja kiusaksi kuin hyödyksi.
          Ainoa valmistus, johon olin ryhtynyt, oli se, että hyvissä ajoin olin
          tilannut villakoiranartun leipuri Sandbergilta. Mutta matkalle lähtiessäni
          havaittiin sen olevan siunatussa tilassa, ja kun en matkalla tahtonut jäädä
          odottelemaan sen synnytystä, luovuin siitä ja tilasin sen sijaan vastaisen
          varalle yhden sen pennuista. Palattuani matkaltani sainkin pennun, jonka
          vein kotiini levättini taskussa. Siitä kehkeytyi sittemmin laajalti kuulu
          <i>Saukko</i>.
        </p>
        <p class="paragraph">
          Varustukseni olivat sangen yksinkertaiset. Puolustautuakseni rosvoja
          vastaan, joista äitini oli minua varoittanut, otin mukaani kaksipiippuisen
          englantilaisen pistoolin ja vanhan venäläisen ulaaninsapelin. Sen entinen
          omistaja oli viime sodassa kaatunut kenttävahdin hyökkäyksessä Juvalla. Sitä
          paitsi, ollen lintujen ampuja ex professo, varasin itselleni hienon ja
          kauniin luodikon, jonka eräs pohjalainen talonpoika oli valmistanut. Sen
          olin 1813 ostanut silloin Venäjän vankeudesta, viimeksi Silistrasta
          Bulgaariasta palanneelta suomalaiselta aliupseeri Israel Plathanilta. Tämä
          pyssy oli niin varma, että sillä läheltä, t.s. 70—80 askeleen matkalta,
          saattoi osata varpusta silmään. Ruotsin tiekartta sekä kompassi y.m.,
          Hülphersin »Dagbok öfver sin Dahle-Resa» sekä muutamat muistiinpanot
          metsäsuomalaisista v:n 1795 Abo Tidningarista olivat ainoat kirjoitukset,
          jotka otin mukaani ja jotka minä vaatekerran kera sulloin matkalaukkuun,
          joka oli liian suuri selässä kannettavaksi ja josta minulla sittemmin oli
          monta vastusta, kun sitä oli kuljetettava halki metsien ja yli vaarojen.
          Tähän voinen vielä lisätä huiluni, kirjoitusneuvoni y.m. sekä
          kirjoituslaatan, jota aina pidin taskussani voidakseni heti kirjoittaa
          muistiin, mitä tapahtui. Eräästä päähänpistosta minun ehkei pidä olla
          puhumatta, kun se saattaa tulla hyödyksi monelle muullekin, jonka niinkuin
          minun on uskottava itsensä vieraiden turviin. Tiesin näet, kuinka
          vaarallista usein on näytellä muille rahojaan, samaten kuin toiselta puolen
          osoittaa liiallista epäluuloi<span class="page-number" id="p7">[s.
          7]</span>suutta, kun muutamat aina kääntävät selkänsä avatessaan lompakkonsa
          — mikä joskus saattaa aiheuttaa luulon, että siinä on runsaasti rahaa — ja
          päätin kulkea keskitietä, mikä ei aina ole helppoa. Kun minulla sitä paitsi
          oli periaatteena aina pitää rahat taskussani, niin oli sitä vaikeampi salata
          niitä uteliailta katseilta, osoittamatta silti epäluuloisuutta — niin tehdä
          ne näkymättömiksi, vaikka niitä näyttelikin. Olin sitä varten vaihtanut
          itselleni joukon 20 ja 30 taalarin pankko-seteleitä, joissa oli tyhjä
          kaksoislehti tahi kuten sitä silloin nimitettiin »kaprokki.» Nämä setelit
          käänsin minä jok'ikisen kirjeen muotoiseksi, niin että kaprokin sisä- ja
          siis puhtaampi puoli tuli uloskäsin. Nämä kirjeet, jotka eivät tulleet aivan
          kauminmuotoisia, suljin sitten sohloisesti ja varustin ne epäselvällä
          päällekirjoituksella, osoitettuna piialle tahi palvelusneitsyelle Anna
          Laurintyttärelle Qvarnsbergiin, rengille tahi talonvoudille Matti
          Matinpojalle Koivumäelle j.n.e. Niinpä minun lompakkoni sisälsi vain
          muutamia taalareja rahana sekä nämä kirjeet, jotka eivät saattaneet herättää
          mitään huomiota, koska ne olivat liian ohuita sisältääkseen 12-killinkisen
          ja liian paksuja ollakseen läpinäkyviä, semminkin kun pankin vankan paperin
          ulkopuolinen, likainen sivu, joka kuin kaupanpäällisinä roikkui joka
          setelissä, sisäänpäin käännettynä kuin harso peitti itse tekstin. Koko
          matkakassani nousi 214 taalariin, ja minä saatoin kenelle tahansa huoletta
          näyttää taskukirjani, sillä olin varma, että jos rahani varastettaisiinkin,
          niin jätettäisiin koskematta nuo kirjeet, joista ei saataisi tolkkua. Rahaa
          tarvitessani oli vain poikettava lähimpään pappilaan, tehtaaseen tahi
          kartanoon vaihtaakseni jonkun kirjeen vastaaviin pikkuseteleihin.
        </p>
        <p class="paragraph">
          Minun kävi niinkuin jokaisen, joka satuloi varhain ja ratsastaa myöhään;
          vähän minulla oli hommattavaa itse matkan varalle, mutta paljo puuhattavaa,
          ennenkuin sille saatoin lähteä, ja kaikki, minkä olin siirtänyt päivästä
          toiseen, kerääntyi viime hetkeen, niin että olin tulla päästäni pyörälle.
        </p>
        <p class="paragraph">
          Olin päättänyt jäädä juhannukseksi eli kesäkuun 25:nneksi Upsalaan. Tätä
          päivää, jota kaikkialla vietetään kesän juhlana, ei ainoastaan pidetä
          Upsalassa pisimpänä, vaan <span class="page-number" id="p8">[s.
          8]</span>myöskin vuoden ikävimpänä, minkä omasta kokemuksestani voin todeta.
          Melkein kaikki, joilla kaupungissa henki on, virtaa tänä päivänä maalle,
          vieläpä kaikille suunnille, niin että usein tapaa kaupungin siihen määrin
          asukkaista tyhjentyneenä, ettei tuntikausiin ihmistä näe kadulla. Saattaisi
          miltei luulla, että rutto tahi sota on häätänyt asukkaat taloistansa, jotka
          autioina ja kuni suruissaan törröttävät, kunnes myöhemmin illalla taas näkee
          tuttuja naamoja ryhmittäin palaavan koteihinsa. Ja ravintolat sekä
          ruokapaikatkin ovat perintötavan mukaisesti suljetut siitä syystä, että
          kaikki piiat ja palvelijat ovat lähteneet taloista, joten se, joka ei ole
          ennakolta valmistunut, saa rahat taskussaan nähdä nälkää.
        </p>
        <p class="paragraph">
          Minua ei sellainen kohtalo odottanut. Olin tutustunut maanmieheeni,
          professoriin, tohtori Romasoniin ja olin kuin omainen hänen kodissaan. Tämä
          pääsyni kaupungin arvossapidetyimpiin koteihin oli vieraanvaraisissa
          perheissä tuottanut minulle mahdollisuuden seuraelämän jalostaviin huveihin,
          joita yleensä ei ole tarjolla opiskelevalle nuorisolle. Ja nytkin olin
          kutsuttu viettämään juhannukseni hänen luonansa. Hänen naistensa seurassa
          kävin iltapäivällä tavallisella sotilastenharjoituskentällä Eklundshofin
          luona, missä Upsalan läänin asevelvolliset tänään suorittivat n.s.
          loppuharjoituksensa lukuisan kansanjoukon, enimmäkseen sukulaisten ja
          ystävien ollessa läsnä.
        </p>
        <p class="paragraph">
          Koko seuraava päivä kului pienien saatavien karhuamiseen tovereiltani ja
          omien velkojeni maksamiseen muille ja lukukauden aikana lainattujen kirjojen
          takaisin viemiseen ja saamiseen. Seuraava, siis kesäk. 27 p., oli määrätty
          lähtöpäiväkseni ja olin sen vuoksi hyvissä ajoin tilannut hevosen klo 9:ksi
          illalla. Menin jo aamuvarhaisella jäähyväisille professori Romasonille, joka
          oli luvannut lähettää minulle rahaa, jos kassani osoittautuisi
          riittämättömäksi. Minulla ei ollut aikaa jäädä hänen aamiaiskutsuilleen,
          vaan riensin toimittamaan asioitani. Tuntui kuin kaikki tänään olisi
          vannoutunut riistämään minulta harvat jäljelläolevat tunnit, jotka liiankin
          hyvin tarvitsin matkavalmistuksiin. Muun muassa olin päivän postissa saanut
          kirjeitä kotoani, ja niihin <span class="page-number" id="p9">[s.
          9]</span>oli heti vastattava. Sitä paitsi ilmoiteltiin minulle
          kirjeellisesti Tukholmasta, että ne ruokavarat, korput, voit y.m., mitkä
          vanhempani jo talvikelin aikana olivat kuljetuttaneet Nastolan Villähdestä
          Loviisaan sieltä Ruotsiin lähetettäviksi, nyt olivat saapuneet Tukholmaan,
          jonka vuoksi olin pakotettu heti pitämään huolta niiden tuomisesta Upsalaan,
          kuljetusmaksujen, ajurien palkkojen suorittamisesta j.n.e., mikä kaikki oli
          toimitettava kirjeellisesti. Kaiken lisäksi tuli, että minun lähdön hetkellä
          täytyi lukea kirjoittamani arvostelun viimeinen korjausvedos 25:nteen ja
          ensimmäinen 26:nteen Literatur Tidningin numeroon. Siitä lähetin
          vedoskappaleen myöskin isälleni. Kaiken tämän heilumisen ja huitomisen
          jälkeen olin vihdoinkin matkavalmis.
        </p>
        <p class="paragraph">
          Minua saattoi klo 9 illalla kappaleen matkaa tullin ulkopuolelle kaksi
          maanmiestäni, Höckert ja Veber, jotka koko iltapäivän olivat olleet luonani
          auttaen minkä voivat. Kun vankalla lukolla olin ulkopuoleltakin sulkenut
          lukukammioni oven, jonka jätin epäillen, näinkö enää koskaan sitä avaisin,
          kiiruhdin lähtemään kaupungista, joka jo alkoi minusta tuntua ahtaalta.
          Sanottuani tovereilleni hyvästit, kiipesin rattaille, ja niinpä matkattiin
          halki niiden lakeiden peltojen, jotka miltei kaikilta puolin ympäröivät
          Upsalaa. Minua seurasivat tovereitteni hurraa-huudot ja vielä kaukaa näin,
          miten he heittivät hattujansa ilmaan, vielä siten kerran toivottaen minulle
          matkaonnea. Jäätyäni yksikseni oli minulla nyt aikaa lähemmin heittäytyä
          ajatusteni valtoihin. Väsyneenä monista valmistuksista vaivuin vähitellen
          eräänlaiseen turtumukseen, jossa vain mielikuvitukselle jäi vapaa
          leikittelyvalta.
        </p>
        <p class="paragraph">
          Lähemmin mietiskeltyäni huomasin, vaikkakin liian myöhään, että olin
          unohtanut tärkeän asian. Minulla oli ollut tarkoituksena ennen matkaani
          painattaa pieni kokoelma suomalaisia runoja, saadakseni kuin vaihtokaupalla
          metsäsuomalaisilta kirjoitetuksi heidän runojansa ja muistotietojansa ja
          voidakseni heille lahjoittaa jotakin heidän kotimaansa muistoksi. Olinkin jo
          muutamia viikkoja sitten kääntynyt akateemisen kirjapainon puoleen, mutta
          kun lukukauden loppu oli käsissä, olivat kirjapainot täynnä aka<span
          class="page-number" id="p10">[s. 10]</span>teemisia julkaisuja ja
          väitöskirjoja. Ja niitä kiirehdittiin lähestyväin promotsionein vuoksi,
          joten en millään ehdolla voinut saada pientä kirjastani painetuksi. Päätin
          sen vuoksi itse yrittää latoa, mikä onnistuikin. Olin jo omin käsin latonut
          kaksi laattaa (duodesi-kokoa), mutta vaikka akateemiset juhlallisuudet jo
          olivat ohi, eivät painot vielä olleet vapaita; ja maisteri Palmblad, joka
          päivästä toiseen oli luvannut ne painattaa, oli viimeksi sitoutunut siihen,
          että se tapahtuisi tänään iltapäivällä. Sitä en muistanut tiedustella. Mutta
          kun en nyt tiennyt, oliko se tapahtunut, ja olinhan jo liian kaukana
          taipaleella kääntyäkseni takaisin, en sen seikan antanut matkaani häiritä,
          semminkin kun oli suuresti epäiltävää, tapaisinko ollenkaan suomalaisia,
          jotka pystvisivät lukemaan suomen kieltä.
        </p>
      </div>
      <span class="page-number" id="p11">[s. 11]</span>
      <div class="chapter">
        <h2 id="chapter2">2. Suomalaismetsiä kohti</h2>
        <p class="paragraph">
          Kiinnittämättä huomiotani ympäröivään luontoon tahi kuuntelematta
          hutikkaisen kyytimieheni jokelluksia tulin ajatuksiini vaipuneena Kölfvan
          kestikievariin ajettuani 2 ½ penikulmaa. Odotellessani hevosta ryhdyin
          pakinoihin kievarin isännän kera, joka puheestani heti tunsi minut
          suomalaiseksi ja sen vuoksi alkoi luetella suomalaisia tuttavuuksiaan.
          Kuulin muun muassa, että hän oli ollut Halolasta kotoisin olevan Fredr.
          Veberin sangen läheinen tuttava, siis tuon minun kotipitäjäläiseni, joka
          palvellessaan Uplannin rykmentissä oli paljon oleillut läheisessä Grytan
          kartanossa. Saatuani hevosen valjastetuksi jatkoin halki yösydämen matkaani
          ensin Brunsätraan, missä 24 killingillä hotkaisin sisuskuntaani 10 puoleksi
          keitettyä munaa, sitten Härfstadiin, jonne saavuin klo 5 aamulla ja vihdoin
          klo 8 ap. Salan kaupungin kestikievariin.
        </p>
        <p class="paragraph">
          Saatuani tavarani talteen menin katselemaan pientä ja, kuten minusta näytti,
          huonosti rakennettua kaupunkia kapeine, huonosti kivettyine katuineen.
          Nukuttuani majapaikassani lähdin klo 2 maanmieheni vuorikaivoksenjohtaja J.
          H. af Forselleksen luo, jolle minulla oli professori Romasonilta kirje. Kun
          hän ei ollut kotona menin kaupungin ulkopuolelle Salan hopeakaivoksia
          katsomaan.
        </p>
        <p class="paragraph">
          Sieltä palatessani menin uudelleen tapaamaan herra af Forsellesta, joka
          aiemmin oli ollut lähin naapurini Pyhtäällä ja oli nauttinut isäni opetusta.
          Hän otti minut ystävällisesti ja hyväntahtoisesti vastaan muistellen
          lämmöllä isääni entisenä opettajanaan ja kertoillen entisiä
          poikamaisuuksiaan. — — Hän lupasi kirjoittaa eräälle tuomarituttavalleen
          Fa<span class="page-number" id="p12">[s. 12]</span>luun, arvellen tämän
          voivan aikanaan antaa minulle tietoja Taalain suomalaisista.
        </p>
        <p class="paragraph">
          Täältä läksin tapaamaan rovastia, kreivi Schweriniä, jolle olin maisteri
          Palmbladilta Upsalasta tuonut valtavan kirjakääryn. Siitä minun siis oli
          vietävä hänelle tieto. Pappila sijaitsi runsaan neljännespenikulman matkan
          päässä kaupungista Salan kaivoksen puolella. Olin jo isännältäni kuullut,
          ettei häntä oltu luotu saarnatuolia varten tahi ehkä paremmin sanoen, ettei
          saarnaajan virka sopinut hänelle. Sehän ei ollut mikään kummeksittava asia —
          hänhän oli vanha sotilas. Salalaiset valittelivat, etteivät juuri koskaan
          saaneet kuulla hänen hengenlahjojaan sen jälkeen, kuin hän piti
          tulosaarnansa, ja ettei heillä oikeastaan pappia ollutkaan, kun kreivi
          tavallisesti oleili Tukholmassa sekä valtiopäivillä että väliajoilla. Siellä
          hän ehkä aherteli valtakunnalle tärkeissä asioissa, mutta laiminlöi mitä oli
          seurakunnalle velkaa. Sitä enemmän he kaikki ihailivat kreivitärtä, joka
          niinkuin hekin, ehkä kaihosi miehessään sielunpaimenta.
        </p>
        <p class="paragraph">
          Saapuessani rovastilaan ei rovasti eikä ruustinnakaan ollut kotona, mutta
          eräs palvelustyttö riensi touhuisena heitä hakemaan ilmoittaakseen minun
          tulostani. Kreivitär tuli ensin. Hän oli vanhanpuoleinen, mutta sangen
          miellyttävä nainen, jonka ensi esiintyminenkin jo ilmaisi hienostuneeksi ja
          hyvän sivistyksen saaneeksi.
        </p>
        <p class="paragraph">
          Viehättävästi ja huomaavaisesti, mutta samalla ylevän arvokkaasti, hän otti
          vieraansa vastaan. Muutamin sanoin ilmoitin, kuka olin sekä asiani. Hän vei
          minut rovastin huoneeseen ja aloitti pitkän ja mielenkiintoisen keskustelun,
          kunnes vihdoin kreivi ja rovasti Schwerin itse saapui. Hän oli pitkä, laiha
          ja hoikka sekä jonkun verran rokonarpinen herra, joka esiintymisessään
          näytti olevan suorasukainen, pokkuroimisista ja sievistelyistä vapaa mies.
        </p>
        <p class="paragraph">
          Luettuaan Palmbladilta tuomani kirjeen aloitti hän keskustelun ja puheli
          mitä moninaisimmista asioista, joten minun oli vaikea seurata mukana. Hän
          oli kaivospatruunien vihamies, joka puhui tiukkoja sanoja siitä, miten
          suomalaisia oli kohdeltu, ruukkien vahingollisuudesta ja hallituksen
          laiminlyönneistä aina Kaarle IX:n ajoista asti, joka olikin <span
          class="page-number" id="p13">[s. 13]</span>ainoa, jota hän kehui suureksi
          valtiomieheksi. Hän näytti minulle muutamia painettuja arkkeja, jotka tunsin
          hänen parhaillaan painossa oleviksi tuotteikseen. Hän tahtoi saada minulle
          selvitetyksi, miten hinnat ja rahan arvo viime aikoina olivat huonontuneet
          sekä muutoksen syistä. Kun kaikki tuo kävi yli minun ymmärrykseni, yritin
          sanoa jäähyväiset, mutta hän kehoitti minua jäämään illalliselle. Nyt hän
          vei minut taloansa katsomaan. Minä olisin mieluummin jäänyt sisälle, etenkin
          kun jo olin vilahdukselta nähnyt talon nuoria naisia. Mutta eipä siinä
          auttanut, minun täytyi seurata mukana.
        </p>
        <p class="paragraph">
          Kuljimme sitten äskettäin muokattuun, sangen suureen puutarhaan, joka näytti
          lupaavan hyviä satoja — —. Puutarhasta minut vietiin navettaan. Sen, joka
          niin haluttomana kuin minä käy navettoja katselemassa, olisi parasta kääntyä
          takaisin, mutta kun oli kreivi kintereillä täytyi painella eteenpäin.
          Eivätkä navetan suuruus ja kunto jättäneetkään toiveille varaa, ja minun on
          myönnettävä, että niistä harvoista navetoista, jotka olin nähnyt, ei tälle
          mikään vedä vertoja — —. Vielä näytteli kreivi hollantilaisrotuisia lehmiä,
          noita suuri-utareisia sulatuskoneita, jääkellarinsa, ulkohuoneensa y.m.
          Kaiken suhteen oli hänellä parannusehdotuksia. Valtavimman vaikutuksen teki
          minuun itse päärakennus, joka ollen korkealla paikalla muistutti linnaa.
        </p>
        <p class="paragraph">
          Käytyäni näin läpi talouskurssin menimme sisälle teelle. Pelkäsin, ettei
          siellä olevilta hienoilta naisilta jäisi huomaamatta meidän liian tarkat
          talonkatsojaisemme. Mutta en kumminkaan voinut mitään sellaista huomata.
          Kreivitär, joka pian osasi antaa keskustelulle haluamansa käänteen, kysyi
          luontaiseen kohteliaaseen tapaansa, enkö haluaisi nähdä viereisessä
          huoneessa olevaa maalausta. Tultuani sisälle hätkähdin nähdessäni taulun,
          joka sekä kooltaan että tekotavaltaan minua hämmästytti. Se esitti kahta
          ruotsalaista upseeria, jotka ojensivat toisilleen hyvästiksi kättä.
          Kreivitär selitti, että he olivat hänen poikiansa. Oikeanpuoleinen,
          vanhempi, oli Philip, vasemmanpuoleinen Vilhelm. Tässä kuvattiin, kertoi
          hän, veljesten eronhetkeä, jolloin toinen läksi Suomen sotaan, toinen
          Norjan. Heistä kaatui nuorempi <span class="page-number" id="p14">[s.
          14]</span>Oravaisten taistelussa, jossa moni Ruotsin jalosukuinen
          nuorukainen kaatui isänmaansa puolesta. Kuumat kyyneleet tulvivat silmistä
          äidinsydämen pusertamina ja hän oli vieläkin liikutettu puhuessaan rakkaasta
          pojastaan. Hän kertoi samalla tarkalleen tapahtumista poikansa kaatuessa,
          niin yksityiskohdittain, että olisi luullut hänen itsensä olleen mukana
          taistelussa. Annettakoon anteeksi naisellinen heikkous ja äidillinen
          rakkaus, jossa tunne puhuu. Moni vanha sotaurhokin, joka laulaa kaatuneesta
          sankarista, käyttää samaa tunteitten kieltä.
        </p>
        <p class="paragraph">
          Pian hän kumminkin Oravaisten taistelutantereelta siirtyi keskustelemaan
          oppineiden riidoista; sain samalla tietää, että hän kuului uuteen
          koulukuntaan (fosforisteihin), joiden kirjoituksista hän oli ottanut tarkan
          selon. —
        </p>
        <p class="paragraph">
          Kello oli jo 10, kun palasin kaupunkiin. Eräs renki seurasi minua ottaakseen
          ennen mainitsemani kirjapaketin. Hän kertoi olleensa mukana viime sodassa ja
          siinä pelastaneensa Philipin hengenvaarasta, jonka vuoksi hän palkinnoksi
          hyvästä työstänsä sai elinikänsä nauttia täysihoitoa kartanosta.
        </p>
        <p class="paragraph">
          [Gottlund kertoo sitten yksityiskohtaisesti, miten hän seuraavan päivän
          vietti Sätran terveyslähteellä ja ketä hän siellä tapasi. Seuraavana päivänä
          kävi hän Salan kaivoksia katsomassa. Erästä paikkaa nimitettiin
          <i>Lumiaisen</i> paikaksi (Lumiainens ort). Nimen suhteen viittaa Gottlund
          Savon ja Karjalan henkilönnimiin. Erään konttorin vieraskirjaan kirjoitti
          hän nimensä ja seuraavan suomenkielisen runon:
        </p>
        <div class="verse"><p>
        »Ei tiijäk kotoiset vaimot,<br>
        Missä miehet mellakoivat,<br>
        Missä uhmaavat urohot;<br>
        Ei tiijäk nykyiset miehet,<br>
        Milloin piijat tuoristuuvat,<br>
        Maito nännissä makaapi,<br>
        Utarissa uuet piimet.»<br>
        </p></div>
        <p class="paragraph">
          Tultuaan asuntoonsa kirjoitti hän vanhemmilleen tarkan kuvauksen
          tähänastisista vaiheistansa.
        </p>
        <span class="page-number" id="p15">[s. 15]</span>
        <p class="paragraph">
          Sitten jatkoi hän matkaansa Bråddbon ja Vesterbon-Fernbron pitäjän Viggarnin
          kautta Brunbäckiin Follkärnin pitäjässä tullen Brovalliin ja Näsgårdiin,
          jonka hän sanoo kuuluvan Taalain maakuntaan. Matka kävi edelleen Avestaan ja
          Hedemoran kaupungin kievariin ja sieltä Säterin kaupunkiin. Hän kertoi
          olostaan Hedemorassa]:
        </p>
        <p class="paragraph">
          »Kaupungin torilla kaikessa rauhassa söi ruohoa lammaslauma, jonka villaisia
          nahkoja taalalainen käyttää kesät talvet. Kaikkialla, missä kuljin, minua
          töllisteltiin kuni ihmeolioto ja useammin kuin kerran saatoin mataloista
          ikkunoista nähdä, miten perheet söivät iltaistansa katettujen pöytiensä
          ääressä. Äkisti nousivat he kaulojaan kurottaen pystyyn, osa purskahtaen
          raikuvaan nauruun, osa suu ammollaan katsellen avoimista ikkunoista minun
          jälkeeni. En ymmärtänyt, miksi herätin tällaista huomiota hedemoralaisissa.
          Kyselin kestikievarissa syytä. Hieman hämillään tunnusti kievarin väki, että
          minun leveät pumpuliset kasakkahousuni ja vielä enemmän se, että mies käytti
          harsoa, oli täälläpäin tavatonta. Käytin näet Suomen lukioiden ja akatemian
          tapaan viheriää harsoa, jonka olin köyttänyt lakkini ympäri auringon ja
          tomun suojaksi.<a href="#fn1" id="fnref1"><sup>[1]</sup></a> Lähemmin
          ajatellessani huomasin itsekin tuon tavan lystikkääksi enkä enää niin
          suuresti ihmetellyt pikkukaupunkilaisten uteliaisuutta.
        </p>
        <p class="paragraph">
          Katseltuani ainakin ulkopuolittain kaupungin kirkkoa, joka ynnä pari muuta
          rakennusta olivat ainoat kivestä rakennetut, matkustin klo 10 edelleen
          ostettuani piiskan maan koneja varten. Suomalaisena olin tottunut itse
          ajamaan ja ajamaan lujasti. Täällä oli toinen tapa. Matkustaja oli kuin
          karttakeppi, ja kyytimies käsitteli itse sekä hevosta että piiskaa. Minua
          oli jo monesti kiukustuttanut vauhdin hitaus ja olin suomalaisella
          puheenparrellani saanut talonpojat ymmälle ja sillä aikaa saanut hevosen
          liikkeelle. Ja silti sanottiin, ettei kukaan ollut ajanut niin kovasti kuin
          minä. Havaitsin sittemmin, ettei ruotsalainen hevonen, johtuipahan <span
          class="page-number" id="p16">[s. 16]</span>tottumattomuudesta tahi jostakin
          muusta, ole niin voimakas ja kestävä kuin suomalainen ja että pienikin
          ponnistus aiheutti hikeä ja vaahtoa. En ollut päässyt pitkällekään
          kaupungista, ennenkuin päätin koetella uutta piiskaani ja hevosen nopeutta.
          Mutta tuskinpa olin antanut pienen sivalluksen, ennenkuin kiukku kohosi
          talonpojan päähän. »Minun tammani!» hän huusi ja tempaisi piiskan kädestäni
          ja täräytti nyrkkinsä kärryjen laitaan. »Uskallappas vielä koskea minun
          hevoseeni, joka ei vielä koskaan ole saanut maistaa piiskaa!» huusi hän.
          Nolona äkkikäänteestä ja hevosen vauhdista en kyennyt mitään vastaamaan. Hän
          ajoi sittemmin kumminkin hyvää vauhtia, joten tulin Säterniin klo 11
          illalla.
        </p>
        <p class="paragraph">
          Kolkutettuani kauan porttia avasi viimein eräs tyttö, joka osoitti minulle
          salin ja yöksi kamarin yläkerrassa.
        </p>
        <p class="paragraph">
          Vaikka olikin jo myöhäinen hetki, menin kaupunkia katselemaan. Oli kaunis,
          valoisa kesäyö. Katselin parhaillaan kaupungin kivikirkkoa, kun läheisen
          kuninkaankartanon lehtikujanteen käytävää pitkin näin naisen lähestyvän. Hän
          oli nuori ja mitä kaunein ja suloisin tytöntypykkä. Notkeana kuin köynnös ja
          solakkana kuin lilja hän sipsutteli tuuheitten puitten välissä, kunnes äkkiä
          näki minut. Hän näytti pelästyvän. Mutta kun ensimmäinen pelko ja hämmästys
          olivat ohi, lähenin porttia ja häntä. Hän näytti vielä epäröivän mitä
          tekisi, kunnes minun puhutteluni rohkaisi häntä. Empimättä vähääkään hän
          ryhtyi kanssani puheisiin ja kutsui myöskin kaksi toveriansa, jotka olivat
          puutarhassa vaikken ennen ollut heitä huomannut. He tulivat kaikki kolme
          pian mitä hilpeimmälle päälle ja samalla myös tuttavallisiksi. Heitä huvitti
          etenkin minun ruotsin kielen ääntämiseni. Ja ellen olisi pelännyt, miten
          kävisi, olisin suostunut heidän pyyntöönsä ja seurannut heitä kartanoon.
          Suljettuani vielä kerran tuntemattoman syliini, erosimme kaikki, emmekä sen
          koommin ole toisiamme nähneet.»
        </p>
        <p class="paragraph">
          [Seuraavana päivänä kävi matka Kustavin pitäjän Naglarbyn Dalsjön ja Tuman
          pitäjän kautta Falun'in kaupunkiin. Avattuaan matkalaukkunsa Gottlund
          huomasi, että sekä kenkävoide että mustepullo olivat siellä tehneet
          tuhojaan.
        </p>
        <span class="page-number" id="p17">[s. 17]</span>
        <p class="paragraph">
          Illalla hän kävi »traktööri» Carlsonin luona. Siellä hän tapasi erään n. 50
          ikäisen mamsseli Beata Strömin, joka nuorena oli asunut eversti Gripenbergin
          luona Hämeenlinnassa. Tämä kertoi seuraavana päivänä ihannoivasti Suomen
          oloista. Etenkin oli hän ihastunut Suomen »limonaadiin», jota tuoksunsa ja
          makunsa puolesta voittamatonta juomaa sekä köyhät että rikkaat Suomessa
          joivat. Hän kertoi tuosta juomasta niin, että kaikille herahti vesi suuhun.
          Gottlundkin tahtoi saada selvän, mitä mamsseli tarkoitti tuolla jumalten
          juomalla. Hän luetteli kaikenlaisten mahdollisten juomien nimet, mutta
          tuloksetta. Lopulta hän mainitsi »kaljan». »Niin, <i>kalja, kalja!</i>»
          huudahti ikäneitsyt. Rapakalja, taari, oli siis tuo Suomen ihannelimonaadi.
          Niinikään kertoi hän innostuneesti meidän mämmistämme ja täytetyistä
          nauriista (fyllda rovor).
        </p>
        <p class="paragraph">
          Täällä tapasi G. myöskin nuoren pappismiehen nimeltä Berglöf, joka tiesi
          kertoa, että Vesteroosin konsistorin kiertokyselyyn olivat Svärdsjön
          suomalaiset vastanneet haluavansa kaksi suomenkielistä raamattua, josta
          pappi päätteli, että siellä vielä puhuttiin suomea. Varmasti sanoi hän
          omasta kokemuksestaan tietävänsä, että Säfsenissä oli suomalaisia.
        </p>
        <p class="paragraph">
          Pari päivää viivyttyään kaupungissa Gottlund lähti sieltä klo 10 illalla.
          Erään kartanon kohdalla pysähtyi kyytimies mennäkseen juomaan. Kielevä kun
          oli, ei häntä pitkiin aikoihin kuulunut palaavaksi. Gottlund kertoo]:
        </p>
        <p class="paragraph">
          Minun oli pakko jättää kiikkerät rattaat saadakseni selon, mihin hän hävisi.
          Menin sen vuoksi pienen, keittiöön kuuluvan ikkunan taa. Kummastuksekseni
          avasi sen pari pientä kätöistä ja pieni neitsyt kuiskasi hiljaa: »Kuka
          siellä?» Unessaan häiriintyneenä hän oli noussut vuoteeltaan nähdäkseen,
          mitkä kiertelevät yölinnut metsillä liikkuivat. En muista enää, mitä
          vastasin. Mutta kauan me juttelimme, ja viimein hän kuiskasi, hiljaa
          anovasti ja kuin sanoja hapuillen, enkö tahtoisi jäädä yöksi. Pimeä yö esti
          minut näkemästä hänen sulojaan, joita hän huolimattomasti peitteli. Suloinen
          suu, uhkuva povi, säännölliset kasvot, jotka todistivat nuoruutta, oli
          kaikki, mitä olin näkevinäni, kurkistellessani, oliko muita huoneessa, joka
          tuntui kuuluvan yksin hänelle. <span class="page-number" id="p18">[s.
          18]</span>Tunsin jo tahtoni horjuvan ja mietin, eikö pehmeä vuode olisi
          parempi kuin haihattelu myrskyisessä, sateisessa yössä, mutta sitten
          muistin, että minun oli oltava Svärdsjön kirkolla. Sanoin tytölle hyvää yötä
          — ja läksin.
        </p>
        <p class="paragraph">
          Kello oli jo 2 aamulla, kun me kuljettuamme 2 ⅘ penikulmaa tulimme
          Borggårdin kylään, jossa ennen oli ollut kuparisulatto. Muutaman tunnin
          levon jälkeen nousin klo 7, muutin vaatteita ja läksin klo 8 pappilaan, joka
          oli niukan neljänneksen päässä. Jätin kievariin matkalaukkuni, koska minun
          oli tultava takaisin mennessäni Lomshedenin kautta Svartnäsiin.
        </p>
        <p class="paragraph">
          Tiellä tapasin paljon kirkkoväkeä. Joka toiselta tapaamaltani talonpojalta
          kysyin, oliko hän suomalaismetsiltä. Vastauksen sijaan he silmät suurina
          katselivat minua.
        </p>
        <p class="paragraph">
          Tultuani pappilaan tuli minua vastaan rovasti Groth, jo iäkäs mies, ja
          apulainen Engvall. Sanottuani kuka olin ja mitä tahdoin, osoittivat he
          minulle hyväntahtoisuutta ja ystävällisyyttä, etenkin Engvall, joka pyrki
          tuttavuuteeni. Hän vei minut saliin, missä söimme kunnon aamiaisen ja joimme
          muutamia suuria lasillisia olutta, joten aloin tuntea voivani hyvin
          Taalaissa. Täällä oli vanha mamsseli, paksu kuin tynnyri, mutta
          vieraanvarainen emäntänä.
        </p>
        <p class="paragraph">
          Svärdsjön kirkko ja pappila sijaitsevat sangen kauniilla paikalla Östön
          järven niemekkeellä. Muutenkin saattaa huomauttaa, että pitäjä monine
          vesistöineen on Taalain kauneimpia. Pitäjässä on neljättäsataa järveä,
          joista Svärdsjö, Liljan ja Toftan lienevät suurimmat. Minusta tuntui kuin
          Svärdsjön pappilassa olisin ollut Saimaan rannoilla keskellä
          lapsuudenmuistoja ja olin ajatuksissani jo sekoittaa kaksi eri kansaa ja
          valtakuntaa. Juuri tässä pappilassa Kustaa I oli luuvassa työssä tutkien
          isännän, herra Joensin mielipiteitä ja täältä hänet vietiin Isalaan
          ollakseen turvassa tanskalaisen voudin Brun Bengtsonin etsiskelyiltä.
        </p>
        <p class="paragraph">
          Pappilasta menimme kirkkoon. Se oli vanha ja kivestä rakennettu. Olin siellä
          koko jumalanpalveluksen ajan. Ikäväkseni havaitsin, ettei ketään
          suomalaismetsiltä ollut kirkossa. Engvall ripitti, saarnasi, messusi ja
          hautasi vainajat, sanalla sanoen, toimitti yksin koko jumalanpalveluk<span
          class="page-number" id="p19">[s. 19]</span>sen. Rovasti oli vanha ja
          sairaalloinen. Muista papeista oli kappalainen Åmark matkustanut saarnaamaan
          Envikin kappeliin, ja koulupappi Schaerlund oli matkannut Svartnäsiin ruukin
          kirkkoon saarnaamaan.
        </p>
        <p class="paragraph">
          Kaikkein ensiksi kiintyi täällä huomioni Taalain väestön yhdenmukaiseen
          pukuun. Se tekee yleensä edullisen vaikutuksen katsojaan. Oma, kansallinen
          kieli ja tavat sekä yhtäläisyys puvuissa karakterisoi omintakeisen kansan.
          Miehillä oli mustat taalalaistakit, säämiskä- tahi mustat sarkahousut
          niinkuin takkikin ja jalassa suuret hyvin pohjatut ja naulatut n.s. Taalain
          kengät, päässä pyöreäpäällystäiset, leveälieriset hatut. Emännillä ja
          tytöillä, jotka kävivät ehtoollisella, oli mustat kamlottipuvut, valkeat
          kaula- ja esiliinat. Päähineenä oli heillä tykkimyssy valkoisine siteineen.
          Lesket käyttivät mustansinisiä liinoja vaaleansinisine vuoreineen; niiden
          pitkät reunat riippuivat selässä. Jolla oli surua, käytti päässään valkeata
          liinaa, jonka nipukat kelluivat hartioilla. Näin myöskin tyttöjen, jotka
          eivät käyneet ehtoollisella, käyttävän kirjavia liivejä ja avaroita, mutta
          ennen kaikkea puhtaita liinaisia hihoja. Kirkko oli vielä ruohoilla ja
          koivunoksilla koristettu, ja kruunussa oli kieloja, joilla käytävätkin oli
          koristettu. Tämä oli suven juhlan, juhannuksen jätteiltä.
        </p>
        <p class="paragraph">
          Sain paikan sakaristossa, minne Engvall oli pyytänyt minua seurakseen,
          osaksi kohteliaisuudesta, kun en paitsi häntä tuntenut ketään, osaksi siitä
          salaisesta vetovoimasta, joka vallitsee pappien ja ylioppilaiden kesken
          samaten kuin pappien ja papinpoikienkin kesken. Sakaristosta johtivat
          portaat suoraan seinän läpi saarnatuoliin.
        </p>
        <p class="paragraph">
          Kun pappi oli hetkisen saarnannut, huomasin aluksi pari tyttöä sakariston
          ovella syödä natustelemassa jotakin, niinkuin olisivat pureskelleet
          karamelleja. Ja kun katsoin kirkkoon, näin miten koko vaimojen puoli syödä
          purusteli kenenkään pistämättä mitään suuhunsa. Olin ihmeissäni nähdessäni
          seurakunnan hengellisen ravinnon ohella nauttivan myöskin maallista. Jos se
          olisi tapahtunut muualla, olisin luullut heidän syövän konvehteja. Mutta
          Taalaissa ei voinut kuvitella muuta, kuin että he mutustelivat juustoa ja
          <span class="page-number" id="p20">[s. 20]</span>leipää, jola heillä ehkä
          oli hameentaskuissa. Uteliaana kysyin sen vuoksi unilukkarilla eli
          suntiolta, mitä tuo märehtiminen merkitsi. Hän vastasi jotakin, josta en
          mitään ymmärtänyt. Mutta kun kysyin uudelleen, mitä he söivät, sanoi hän
          <i>»tukkoa»</i>, ja kun halusin tietää, mitä se oli, vastasi hän:
          <i>»Tukkoa, tukkoa!»</i> Hän selitti, että sitä syötiin, ettei nukuttaisi ja
          myöskin sen vuoksi, ettei saataisi keripukkia hampaisiin. Ja silti nukkui
          miltei puolet seurakuntaa! Siltä ainakin minusta näytti.
        </p>
        <p class="paragraph">
          Minäkin tunsin itseni uniseksi, jonka vuoksi ryhdyin katselemaan
          sakaristossa säilytetyistä kirkonkirjoista, oliko ehkä niissä mitään tietoja
          Svartnäsin suomalaisista ja käyttivätkö he suomalaisia sukunimiä. En
          löytänyt kumpiakaan. Pöydällä näin sen hopeaisen öylättirasian, jonka
          runopukuisen kirjoituksen Hülpherskin mainitsee ja joka päättyy sanoihin:
          »Sig bättre vid dess bruk hvar arger syndaskalk» (Käytöstään paratkoon jok'
          ilkee syntisäkki).
        </p>
        <p class="paragraph">
          Svärdsjöläisille oli vielä ominaista heidän ehtoollisella käyntinsä. En ole
          missään nähnyt Herran pyhällä ehtoollisella käytävän niin arvokkaasti kuin
          täällä. Ei mikään tungos, tyrkkiminen, hätiköinti ja hutiloiminen, paikkojen
          valilseminen ja turhanpäiväinen ystävien ja omaisten odottelu häirinnyt
          hiljaista hartautta. Ja kumminkin oli pöytään pyrkivien ja sieltä tulevien
          luku suuri.
        </p>
        <p class="paragraph">
          Jumalanpalveluksen jälkeen oli pitäjänkokous, mutta se jäi nimismiehen
          huoleksi, ja me menimme pappilaan, missä päivällinen odotti. Matkalla en
          voinut olla Engvallilta kysymättä, mitä seurakunta jumalanpalveluksen aikana
          söi ja mitä <i>tukolla</i> tarkoitettiin. Hän tiesi ettei <i>»tukkoa»</i>
          ole muuta kuin tugg-kåda (purupihkaa) ja että täällä päin, etenkin nuoriso
          ajankulukseen sekä kirkossa että muualla pureskelee pihkaa, jota otetaan
          kuusesta ja jolla on aromaattinen (hyväntuoksuinen) maku, mutta ei
          kumminkaan sellainen, että se yksin houkuttelisi. Se oli vanha
          perinnäistapa, jonka luultiin pitävän hampaat valkeina ja estävän keripukin
          ikenistä. Kyselyjeni ja myöhemmin saamieni tietojen mukaan on se
          tavallisesta poikkeavaa hartsia, jota harvoin tavataan pieninä tihkuvina
          helminä kuusesta. Etenkin paimenet sitä <span class="page-number"
          id="p21">[s. 21]</span>keräävät, he imevät suussaan pureskelemalla siitä
          ensin kitkerän pihkamaisen aineksen ja myyvät sitten puhtaaksi imetyn tukon
          tämänlaatuisen konvehdin harrastajille. Tätä purupihkaa käytetään yleisesti
          sekä täällä että muissakin maakunnissa. Olenpa kuullut joskus mainittavan,
          että sitä kauppatavarana viedään aina Upsalaan asti ja että siitä maksetaan
          sama hinta kuin voinaulasta. Tämä ikivanha tapa viittaa muihin kaukaisiin
          maihin ja juontanee alkunsa aina Aasiasta ja Itämailta asti. Esim. Pallas
          kertoo matkoiltaan, että voguleilla on tapana pureksia lehtikuusen pihkaa
          tahi kumia, osaksi sen imelän maun vuoksi osaksi sen vuoksi, että sanovat
          sen pitävän hampaat puhtaina ja lujina. Samasta syystä pureskelivat tytöt
          muinoin Kreikassa n.s. <i>masdixia</i>. Intiassa ja Itämailla käytetään
          betelniä, s.o. ajanvietteeksi pureskellaan kitkeriä betelpensaan lehtiä
          kalkki- ja arekapähkinäsekoituksen kera.
        </p>
        <p class="paragraph">
          Envaldin välityksellä sain talonpojan Antti Antinpojan Lasse Orsin talosta
          Bölen kylästä viemään minut suorinta tietä Svartnäsiin. Mutta siinäpä syntyi
          uusi vastus. Sain kuulla, ettei suomalaismetsiin ollut muita teitä kuin
          metsäpolkuja, joita pitkin ei voitu päästä perille muuten kuin
          säkkisatulassa tahi ratsastaen. Kysyttiin sen vuoksi, miten aioin menetellä
          matkakirstuni suhteen, jonka olin ottanut mukaani; sitä ei voisi suuremmitta
          vaikeuksitta kuljettaa mukana. Uutinen ei ollut minulle tervetullut, sillä
          en tahtonut siitä luopua enkä myöskään ottaa erikoista kyytihevosta sitä
          kuljettamaan purilailla (finn-bår). Miten mielelläni olisin toivonut sen
          sijaan ottaneeni pienen matkalaukun, joka olisi voitu kiinnittää taakse
          satulaan. Ja turhat vaatekerrat olisivat saaneet jäädä kotiin, sen sijaan
          että nyt sain vedättää jäljessäni matkakirstua, josta oli hankaluutta ja
          kiusaa puhumattakaan menoista. Lähetin miehen sitä hakemaan Borggårdiin ja
          asetuin muiden herrojen kera pöytään.
        </p>
        <p class="paragraph">
          Pöydässä tietysti tulivat pääasialliseksi puheenaiheeksi suomalaiset, joiden
          vuoksi minä olin tänne tullut. Ensimmäiseksi tuli puheeksi, vieläkö he
          puhuivat suomea. Vastaukseksi tuli, että eivät, koska ei milloinkaan heidän
          oltu kuultu sitä puheessa käyttävän. Kun rovasti hetkisen oli lähemmin <span
          class="page-number" id="p22">[s. 22]</span>miettinyt, arveli hän erään
          Björnmåsan ukon vielä vähän ymmärtävän suomea, kun hän puhui sangen
          murteellista ruotsia. Samaten oli ennen ollut monen muun laita tällä
          paikkakunnalla, joten rovastin oli ollut sangen vaikea ymmärtää heitä.
          »Entäs <i>Munter</i> sitten?» kysyi Envald. »Niin Munter, jaa, hänen pitäisi
          osata suomea», vastasi rovasti?
        </p>
        <p class="paragraph">
          »Kuka sitten on Munter?» kysyin minä. Sain vastaukseksi, että hän oli ollut
          suomalainen sotilas, joka Suomen viime sodan aikana oli tullut Suomesta
          tänne ja jäänyt metsille. Enpä juuri halunnut tavata sentapaisia
          suomalaisia; silti toivoin hänen avullaan saavani lähempiä tietoja näistä
          metsäläisistä. Näiden kertomusten vastakohdaksi mainitsin Berglöfiltä
          Falunissa saamani tiedot, että nämä suomalaiset olivat tilanneet itselleen
          suomenkielisiä raamattuja, mikä ei suinkaan käynyt yksiin rovastin tietojen
          kanssa. Vastattiin, että juuri Munter oli halunnut sellaisen ja samaten
          hänen toverinsa, eräs <i>Remmer</i>, joka sittemmin oli muuttanut
          paikkakunnalta. Mitä suomalaisista muuten puhuttiin, jätän kertomatta jo
          senkin vuoksi, että pian tein mieskohtaisesti heidän tuttavuuttansa, joten
          saan siitä sitten lähemmin puhua. Mainitsen vain, että niin tyhjät kuin
          kirkonkirjat olivat tätä kansaa koskevista tiedoista, niin vähän tiesi
          papistokin heistä. Ei tiedetty, koska he olivat saapuneet paikkakunnalle,
          eikä miksi he olivat tänne muuttaneet eikä muutakaan heidän historiaansa
          valaisevaa. Kaikki päätyi vain tietoon, ettei enää nykyään suomalaisia
          ollut. Keskustelun lopputuloksena oli, että minua neuvottiin Svartnäsin
          tehtaalle hankkimaan eväitä koko matkaa varten, ellen tahtonut heidän
          keskuudessaan kuolla nälkään, etenkin kun Taalaissa oli ollut vaikea
          katovuosi. Siitä olin kuullut jo Falunissa, missä Kröningsvärd neuvoi
          majatalosta tilaamaan ainakin neljäksi viikoksi riittävän evässäkin. Sepä
          olikin ainoa opastus, jonka hän minulle antoi. Mutta silloin, kuten nytkin,
          minua hymyilytti tuo vatsastani pidetty huoli. Enköhän minä voisi elää
          siellä, missä muutkin? Paaston varalta nautin nyt sitä vankemman aterian
          samalla isännän tahtoakin noudattaakseni.
        </p>
        <p class="paragraph">
          Sillä aikaa oli hakija tuonut matkakirstun kievarista. <span
          class="page-number" id="p23">[s. 23]</span>Aterialta päästyämme kokeili joka
          mies, miten tuota kummaa kojetta voitaisiin kuljettaa. Oli vain kaksi
          mahdollisuutta. Joko säkkisatulassa kuljettaminen, mutta silloin tarvittiin
          satulan toiselle puolelle yhtä suuri paino, joka pitäisi sen tasapainossa,
          joka taas merkitsi kiven panemista kuorman päälle hevosraukkojen kiusaksi.
          Toinen mahdollisuus oli kuljettaa sitä purilailla, jotka muodoltaan
          muistuttavat ylösalaisin käännettyjä sahroja, pari maata laahaavaa salkoa
          tahi aisaa, joita Savon talonpojat käyttävät tavaroiden kuljettamisessa
          metsien halki, mikä muuten olisi vaikeata. Talonpoika oli meistä viisain,
          hän tuumaili, että kirstu mahtuisi poikittain satulaan, koska se oli
          pohjapuolelta kapeampi. Otettiin mitat ja selvisi, että se oli kuin varta
          vasten siihen tarkoitukseen tehty, toisin sanoin — kuin Svärdsjöläisten
          satulat olisi valmistettu minun kirstuni mukaisiksi. Nyt oli vain jäljellä
          kysymys, miten se pysyisi niin korkealla paikalla. Siinäkin oli Anders
          Andersson kekseliäs. Hän naulasi pari puupalikkaa poikkipienoiksi
          kummallekin puolelle ja niihin sekä jykevään satulaan köytettiin kirstu.
          Niin oli siitä päästy ja kirstu jäi vielä niin mukavaan asentoon, että siitä
          haitatta voi ottaa mitä tarvitsin ja painokin jakaantui sekä hevosen selkään
          että kyljille. Tällä tavoin sitä sitten kuljetinkin yli vuorien ja mäkien,
          halki soiden ja salojen sekä tällä että myöhemmällä matkallani. Minä ja
          kyytimies kuljimme hevosen jäljessä jalan.
        </p>
        <p class="paragraph">
          Olin heti lähtövalmis. Engvall saattoi minua, sillä hänen oli mentävä
          sairaskäynnille Lumphedeniin, jonne oli 1 ¾ penikulmaa. Kummankin oli
          soudettava Svärdsjön yli, vaikkakin eri suuntiin. Meillä oli huono onni, kun
          jo ennen lähtöämme alkoi rankasti sataa ja sitä jatkui pari tuntia. Se ei
          estänyt matkaani, mutta kylläkin nauttimasta Svärdsjön kauniista
          näköaloista. Minä kuljin siis kuin vetten päällä ja alla alituisessa
          pisaroitten loiskinassa, niiden herneinä hypellessä järven pinnalla.
          Soutajat kertoivat, että juuri tällä järvellä lähetit tapasivat Sven
          Nilsonin (toisten muistelmien mukaan Sven Elfin eli Algutsonin) Isalasta
          hänen viedessään olkiin kätkettynä Kustaa I:tä Marnäsiin, jolloin lähetit
          todetakseen, ettei ollut petos kysymyksessä, pistelivät kei<span
          class="page-number" id="p24">[s. 24]</span>häällä tai miekalla olkien läpi,
          tietämättä haavoittaneensa sankaria. Talonpoika leikkasi sitten haavan
          hevosen jalkaan, jotteivät muut siepposissit olisi mitään aavistaneet. Siitä
          syystä järvi oli saanut nimen Svärdsjö. Ellei toinen tieto ollut varmempi
          kuin toinen, niin olivat Andersin tiedot epävarmoja, sillä Svärdsjön pitäjä
          ja järvi olivat tunnettuja jo ennen Kustaan aikoja, joten Hülphersin antama
          selitys, että nimi johtuisi siitä, että järvi on miekan muotoinen, on
          uskottavampi.
        </p>
        <p class="paragraph">
          Tultuani toiselle rannalle oli meillä vielä seitsemännespenikulman matka
          Böleen. Jätin Andersin huoleksi kirstun kuljettamisen kylään ja hankin
          miehen, joka opasti minut <i>Isalaan</i>. Tein tämän mutkan nähdäkseni sen
          ladon tahi riihen, jossa Kustaa I oli puinut kun emäntä tanskalaisten tupaan
          tultua löi häntä leipilapiolla selkään saadakseen hänet pois heidän
          vaarallisesta läheisyydestänsä. Olinhan siitä jo lapsena kuullut puhuttavan.
          Tultuani kylään näytti oppaani ladon. Minusta tuntui oudolta, että ovi oli
          auki tuohon, kuten olin luullut rauhoitettuun huoneeseen, ja vielä
          oudommalta, että sitä vieläkin käytettiin entiseen tarkoitukseensa,
          nimittäin riihenä viljan puimiseen. Siinä oli myös viljaa varten kaksi
          hinkaloa eli karsinaa. Minun mielestäni lato ei voinut olla sama vanha,
          etenkin kun se vielä oli hyvässä kunnossa eikä se näyttänyt talon muita
          rakennuksia vanhemmalta. Oppaani kertoi, että sitä oli usein korjattu ja
          että ainoastaan muutamat seinähirret oli otettu vanhasta ladosta. Sen
          edustalle Kustaa III oli antanut pystyttää pyramiidin muotoisen muistokiven
          Elfdalin porfyristä ja siihen kaiverrettuun muistokiveen yhdistänyt omansa
          ja Kustaa I:n nimet. Tämä kivi oli lautakojulla ympäröity ja se vielä
          lukolla suljettu. Näki selvästi, että asianomaisille kivi merkitsi enemmän
          kuin rakennus. Odotin kunnes mies haki puuhökkelin avaimen. Epäröin, voisiko
          siksi aikaa mennä, likomärkä kun olin, sateensuojaan latoon sitä
          häpäisemättä. Kullankimalteinen kirjoitus ei ollut syvämietteinen eikä
          mieltä ylentävä. Olisin sen sentään kopioinut, jos minulla olisi ollut
          käsillä kirjoituslevyni, mutta se oli kirstussani arkitakkini mukana. Minua
          painosti frakki, kaksi lieve<span class="page-number" id="p25">[s.
          25]</span>takkia (surtuuttia) ja levätti ja olin sekä lämpimissäni että
          märkä, joten en ollut halukas mäkemään vaivaa, joka ei ollut sen arvoinen.
          Hiljaisen totisena katselin siis huonetta ja poistuin siitä liikutuksen ja
          kunnioituksen tuntein.
        </p>
        <p class="paragraph">
          Tultuani Antti Erson Ors'in luo Böleen oli minun odotettava kolme tuntia,
          ennenkuin saatiin hevoset kiinni metsästä. Muutin sillä aikaa kuivia
          vaatteita ja kuivattelin päällysnuttujani tulen ääressä. Minua vartioi koko
          ajan kylän tyttölauma; joukko »kulloja», kuten heitä täällä nimitetään, oli
          kerääntynyt minua töllistelemään. Muuten oli tämä talo sekä ulkoa että
          sisältä siisti ja puhdas ja väki säädyllistä ja rehellistä, niin että jos
          tämän talon mukaan arvostelisin taalalaisia, niin tekisin sen kovin
          edullisesti.
        </p>
        <p class="paragraph">
          Täältä palkkasin kaksi hevosta: toisella ratsastin itse, etten perillä
          menettäisi kunnioitusta; toista, joka kantoi kirstuani, talutti isäntä, joka
          itse lähti oppaakseni. Matkasin nyt kuni kaappiukko, toki toisessa
          tarkoituksessa. Meillä oli metsän halki kaksi penikulmaa Svartnäsin
          tehtaalle, joka oli Suomalaismetsissä. Sinne johti vain metsäpolku, ja
          matkamme kävi v:n 1777 kulkujärjestyksen mukaan. Tuskinpa olin ennättänyt
          puolta penikulmaa, ennenkuin toivoin saavani kävellä enkä ratsastaa tahi,
          kuten nyt tein, virua hevosen selässä. Nyt se oli myöhäistä, mutta
          tulevaisuuden varalta päätin, että tämä tapahtui ensimmäistä ja viimeistä
          kertaa suomalaismetsissä. Sade, joka vielä kylästä lähtiessämme meitä
          kiusasi, lakkasi vähitellen ja kirkastuva taivas ennusti kaunista iltaa.
          Kuljettuamme penikulman verran saloja tulimme <i>Vinkersin</i> v. 1725
          perustetuille rautakaivoksille. En ole missään nähnyt niin pitkää vesijohtoa
          kuin täällä, se ulettui koko metsän halki. Olin jo nähnyt kaivoksia niin
          viljalti, etten katsonut kannattavan täällä viipyä, semminkin kun jo päivä
          kallistui ehtooseen ja hätiköin päästä perille. Kyytimieheni mainitsi, että
          vain 4 kaivosta enää oli käynnissä ja että muut olivat tuhoutuneet.
        </p>
        <p class="paragraph">
          Täältä oli penikulman metsätaival jäljellä. Matkalla näimme pappilan
          laidunmajat. Kello oli 10 illalla saapuessamme ruukille. Kaikki herrasväki
          oli jo mennyt levolle, vain piiat olivat valveilla, sillä heidänhän
          velvollisuutensa <span class="page-number" id="p26">[s. 26]</span>on olla
          ensimmäisinä jalkeilla ja viimeisinä vuoteella. Vaikka kielsinkin,
          kiiruhtivat he herättämään emännän, ja toiset juoksivat kaahaamaan
          kirjanpitäjän jalkeille. Isäntä ei onneksi ollut kotona, muuten hänkin olisi
          saanut herätyskäskynsä. Hetkisen kuluttua oli koko talo jalkeilla.
          Luultavasti ani harvoin vieras joutuu tälle syrjäiselle seudulle, ja
          varmaankaan täällä ei koskaan ennen ollut käynyt niin pitkämatkainen vieras
          kuin minä. Kirjanpitäjät Orre ja Berger olivat ensimmäisinä minua sisälle
          pyytelemässä ja hetken kuluttua sain kumartaa rouva »inspehtuurskalle»,
          talon emännälle. Minä sopersin niin monta anteeksipyyntöä kuin ikinä keksin,
          eikä hänkään vähemmin sievistellyt niiaillessaan ja kumarrellessaan.
          Hetkisen kuluttua oli pöytä katettuna ruokineen ja oluineen, enkä minä
          siekaillut niitä käyttää hyväkseni. Sitten minulle osoitettiin suuri
          ullakkokamari, jossa pian vaivuin makeaan uneen.
        </p>
      </div>
      <span class="page-number" id="p27">[s. 27]</span>
      <div class="chapter">
        <h2 id="chapter3">3. Gottlund tapaa Svartnäsin suomalaisia</h2>
        <p class="paragraph">
          Niinpä vihdoin viimein olen suomalaismetsillä, mietin heinäkuun 7:nnen
          päivän aamuna herätessäni. Mietin vielä kerran matkani tarkoitusperiä ja sen
          mahdollisia seurauksia. Nousin nopeasti vuoteeltani, sillä uteliaisuuteni ja
          tiedonhaluni olivat uudelleen heränneet. Olin tuskin pukeutunut ja maksanut
          eiliselle kyytimiehelleni, ennenkuin minut kutsuttiin aamiaiselle. Täällä
          tapasin muiden muassa pitäjänkoulun opettajan, maisteri Schaerlundin, joka
          eilen oli pitänyt tehtaalla jumalanpalveluksen. Hän oli hyvinvoipa herra,
          jonka ulkomuotoa sopi suositella, ei siis noita tavallisia pedagogeja, jotka
          laihoina kuin kuivat karttakepit käyttelevät koulun raippoja. Päinvastoin,
          hän oli viihtynyt hyvin matkoillaan suomalaismetsissä, eikä hänellä niiden
          suhteen ollut mitään muistuttamista. Kun hänen tänään oli pidettävä
          rippikoulua tehtaan alustalaisten lapsille, joiden joukossa oli
          suomalaistenkin lapsia, niin menin hänen ja Bergerin mukana kirkolle
          kuulemaan heidän kristinopin tietojaan, pääasiallisesti sentään löytääkseni
          jonkun suomea taitavan. Oli kuin olisi paha henki minut saanut pauloihinsa,
          sillä en saanut rauhaa, ennenkuin olin kuullut äidinkieltäni puhuttavan.
        </p>
        <p class="paragraph">
          Kirkko, joka oli koko etäällä tehtaasta, oli uusi ja puinen, miltei
          tavallisen talon näköinen. Ulkomuoto vastasi sisustaa, sillä siellä ei ollut
          edes parvia, joita ei oltu ennätetty vielä rakentaa. Sakaristosta, joka oli
          koko avara, oli käynti seinässä olevan aukon kautta saarnatuoliin, joka oli,
          kumma kyllä, alttarin yläpuolella, joten messupappi seisoi aivan
          saarnamiehen alla. Jos siis kuvitteli, että toinen oli alem<span
          class="page-number" id="p28">[s. 28]</span>massa taivaassa, niin toinen oli
          ylemmässä. Tänne oli nyt noin parikymmentä lasta kokoontunut. Heitä oli
          tähän asti opettanut joku rouva tahi eukko, ja tänään heidän piti suorittaa
          jonkinmoinen tutkinto. Kysyin, osasiko joku heistä puhua, lukea tahi laulaa
          suomea. Mutta ei kukaan sanonut taitavansa. Mutta he ilmoittivat, että
          heidän vanhempansa osasivat. Tytöt osasivat paremmin kuin pojat, ja suurin
          osa oli lukenut koko katkismuksen. Mutta kun en jäänyt kuulemaan sisälukua
          tahi n.s. järjen kysymyksiä, jätän arvostelemisen.
        </p>
        <p class="paragraph">
          Mutta kun oli papin täällä ollessa aiottu aviopariksi vihkiä eräs kartanon
          suomalaissyntyinen palvelustyttö ja renki, toivoin saada nähdä tuon
          toimituksen, johon kirkollisista menoista eniten liittyy taikauskoa tai
          ainakin kansallisia tansseja ja leikkejä. Mutta kun se ei voinut tapahtua
          tehtaanisännän olematta läsnä, niin häntä odotettiin, vaikkakin turhaan,
          koko seuraava päivä. Se oli kova isku nuorelle parille, ja tyttö raukka
          katseli itku silmissä papin lähtöä pitäjälle.
        </p>
        <p class="paragraph">
          Tahdoin jo tänään lähteä lähempiin suomalaiskyliin. Mutta, kun kirjanpitäjä
          sanoi, että illalla täällä tehtaalla useita heistä tapaisin heidän
          tullessaan tehtaan työstä konttoriin saadakseen päivätyönsä kirjoihin
          merkityiksi, niin päätin jäädä. Suostuin ehdotukseen senkin vuoksi, että
          samalla kertaa tutustuisin moniin ja saavuttaisin heidän luottamuksensa, kun
          he näkivät, että olin heidän isäntiensäkin tuttu. Mitä heidän
          kansallisuuteensa tulee, niin ruukin herrat kyllä myönsivät, että heitä
          sanottiin suomalaisiksi ja että he luultavasti polveutuivat suomalaisista,
          mutta että he nyt olivat niin ruotsalaistuneita, ettei mitään jälkiä heidän
          alkuperästään ollut jäljellä, kaikkein vähimmän kielestä. Eivät ainakaan he
          olleet milloinkaan kuulleet heidän puhuvan suomea ja he epäilivät, tokko
          sitä enää sanaakaan osattaisiin. Sen vuoksi, kun työmiehet päivätyön
          päätyttyä illansuussa tulivat kartanoon, menin ukkoja puhuttelemaan. Olin jo
          nähnyt neljän-, viidentoista, enimmäkseen vanhahkon miehen menevän
          konttoriin, kun minäkin menin sinne. Ja kun olin maininnut matkani syyn,
          kysyin, olivatko he n.s. <span class="page-number" id="p29">[s.
          29]</span>Svartnäsin suomalaisia. Ja-a-a, niinhän meitä nimitetään, vastasi
          eräs ukko, ja toinen sanoi: »Vi ska fuller vara af the gammel finn slägta —
          förstår jag» (Meidänhän pitäisi toki oleman vanhaa suomalaista sukua —
          tiedän mä). Kun nyt kysyin, eivätkö he osaa puhua suomea, niin kaikki he
          kielsivät ja sanoivat, että suomen puheenparsi oli kokonaan jo unohtunut.
          Sepä tuntui minusta omituiselta. Mutta, ajattelin, minäpä koettelen, ettekö
          ymmärrä sanaakaan. Käännyin vanhan suomalaiselta näyttävän ukon puoleen,
          jonka mongerrus hänet myös sellaiseksi leimasi. Puhuttelin häntä kiivaasti
          suomeksi ja kysyin samalla kielellä, eikö hän minua ymmärrä. En saanut
          vastausta. Ainoastaan puoleksi ammolleen jäänyt suu ilmaisi hänen äänetöntä
          kummasteluaan. Puhuin uudelleen. Yleinen äänettömyys. He katselivat vuoroin
          toisiansa, vuoroin minua, ikäänkuin eivät olisi tahtoneet korviansa uskoa.
          Vihdoin katkesi kielen side, ja vanhus puhui minulle arvokkaasti ja
          kunnioittaen kielellä, joka kaunopuheisesti virtaili kuuluviin. Hän ei
          voinut kyllin kummastella ja ihmetellä kuullessaan vieraan —
          päällepäätteeksi herrasmiehen suusta — äidinkieltään. Alussa hän oli ollut
          epävarma luullen sen vain olevan harhaluuloa, kunnes enemmän kuuli. Hän pani
          kätensä ristiin ja kysyi kyynelsilmin, kuka olin, mistä olin tullut ja mikä
          minut oli saanut näille maille. Lyhyesti vastattuani kysymyksiin, alkoivat
          ympärilläni seisovat talonpojat toinen toisensa jälkeen minua suomeksi
          puhutella. Ja huomasin pian, että seisoin pelkkien suomalaisten ympäröimänä,
          suomalaisten, jotka kaikki puhuttelivat minua kielellä, joka puhtaudessa ja
          virheettömyydessä oli paljon parempaa kuin omani, ja jossa etenkin huomasi
          hitaan tahdikkaan lausunnan tarkan korostuksen niin hyvin asemaan kuin
          laajuuteen nähden. Ensimmäisen hämmästykseni ja iloni hieman asetuttua en
          voinut olla ankarin sanoin nuhtelematta sitä valheellisuutta, joka sisältyi
          heidän ensimmäisiin tiedonantoihinsa, ja kysyin sen syytä ja luulivatko he
          suomen puhumista häpeälliseksi.
        </p>
        <p class="paragraph">
          »Ei jumala varjelkoon!» vastasivat he, »eipä sen vuoksi». Ja selittivät,
          että he ja heidän esi-isänsä jo olivat saaneet niin paljo kärsiä tämän
          suomen kielen tähden ja siksi, että he <span class="page-number"
          id="p30">[s. 30]</span>olivat vierasta heimoa, etteivät he enää mitenkään
          tahtoneet tulla ruotsalaisten vainon alaisiksi. Kysyttyäni minkälaisia nämä
          vainot ja kärsimykset olivat olleet, vastasivat he, että etupäässä papisto
          ja ruotsalainen rahvas olivat olleet heidän kiukkuisimmat vihollisensa ja
          häätäneet heidät paikasta toiseen sekä vanhain kertomusten mukaan välin
          polttaneetkin heidän kylänsä, ryöstäneet tavarat ja ajaneet heidät
          taloistaan ja tehneet tämän, kuten he luulivat, etupäässä heidän kielensä
          tähden, jota ruotsalaiset eivät ymmärtäneet ja jota he vielä viime
          aikoinakin uhkauksilla ja kirouksilla olivat pyytäneet ja pakottaneet
          pakanallisena ja jumalattomana heittämään. Nämä olivat sanoneet, ja sitä
          suomalaiset itsekin alkoivat uskoa, ettei heidän kielensä enää ollut suomea,
          vaan mongerrusta, jota ei Suomessakaan ymmärretä. Aivan tällaisella kannalla
          ei asia enää nykyään ollut, mutta he valittivat, että heille vieläkin
          annettiin monenmoisia haukkumanimiä, että heitä matkittiin ja pilkattiin
          siitä, etteivät kyllin hyvin osanneet tätä ruotsia, jota heille oli
          tyrkytetty ja, jos he ruotsalaisen läsnäollessa puhuivat suomea, tämä kohta
          luuli itseään paneteltavan ja rupesi kiroilemaan. Tämä oli syynä siihen,
          etteivät he enää ruotsalaisten seurassa milloinkaan puhuneet suomea, jota
          vain vanhat keskuudessaan käyttivät; kasvava nuoriso oli siitä jo niin
          vieraantunut, ettei se enää kunnolla ymmärtänyt sitä, jonka tähden
          ruotsalaiset jo kauan olivat olleet sitä mieltä, että suomen kieli oli jo
          aikoja sitten hävinnyt, mielipide, jota ei tahdottu poistaa.
        </p>
        <p class="paragraph">
          Tästäpä minulle selvisi, mitenkä ei seurakunnan vanha rovasti eikä edes
          tehtaan isäntä siitä mitään tiennyt. Molemmat läsnäolevat kirjanpitäjät
          olivat ensin noloina, rupesivatpa sitten ilveilemään suomalaisia, mutta kun
          me yhä jatkoimme keskustelua suomeksi, alkoi heidän ilonsa loppua. Minä
          sulkeuduin suomalaisten suosioon luvaten seuraavina päivinä tervehtiä heitä
          käydessäni heidän kylissään ja pyysin heitä sillä aikaa muistelemaan vanhoja
          runoja ja tarinoita, joita he ehkä olivat esi-isiltään kuulleet, heidän
          Ruotsiin tulostaan y.m. sekä etsimään käsille vanhoja asiapapereja, joista
          ehkä saisi selvitystä. Kaikki vakuuttivat kättä iskien olevansa ystäviä,
          sanoivat olevani tervetullut heidän majoi<span class="page-number"
          id="p31">[s. 31]</span>hinsa ja erosivat, kuten minusta näytti,
          liikutettuina osanotosta, jota heille olin osoittanut.
        </p>
        <p class="paragraph">
          Sellainen oli minun ensimmäinen tutustumiseni tähän kansaan, jonka kanssa
          myöhemmin tulin niin moniin kosketuksiin ja jonka menneitä sekä nykyisiä
          vaiheita ja oloja halusin selvitellä sekä ruotsalaisille että suomalaisille.
        </p>
        <p class="paragraph">
          Tein tavallaan toisenkin mielenkiintoisen tuttavuuden tänä iltana. Eräs
          herra Norrén, joka nykyään oli Vindkärnin kaivosten pehtorina, oli tullut
          tehtaalle, ja kun hän sai kuulla, että minä olin suomalainen, hän antautui
          kanssani puheisiin. Hän oli upseerina ollut Suomen sodassa v. 1788 ja
          silloin oleillut Savossa. Hän oli pitkähkön aikaa ollut sijoitettuna Juvalle
          ja muisti vielä sangen hyvin pitäjän herrasväkeä ja häntä huvitti
          erikoisesti tieto, että maanmittari Schéele ja tämän veli, vouti Schéele,
          vielä elivät. Nämä olivat hänen siellä olonsa aikana olleet hänelle hyvin
          ystävällisiä. Hän ymmärsi hyvin ja osasi jonkun verran puhuakin suomea, jota
          kieltä hän nuoruudessaan oli metsillä oppinut ja jota hän vielä rakasti
          nuoruuden lämmöllä. Hän oli naimisissa Pöntölästä eli läntisestä
          Svartnäsistä kotoisin olevan suomalaisen talonpoikaistytön kanssa ja tahtoi,
          että poikakin oppisi suomea, jonka vuoksi hän kyseli, miten menettelisi
          voidakseen hankkia suomalaisia kirjoja. Häneltä sain tietää, että ensiksi
          oli uutisasukkaiksi tullut kolme suomalaista Svärdsjön metsiin. Heistä oli
          yksi asettunut Lilla Björnmåsaan yksi Spaksjöhön ja yksi Vestra-Svartnäsiin.
          Kun hän sanoi omistavansa varmennetun jäljennöksen vanhasta kuninkaan
          kirjelmästä, jonka piti vahvistaa tämä tieto, pyysin saada nähdä sitä, mikä
          tapahtuikin muutamia päiviä myöhemmin. Siitä selvisi, että Kustaa Aadolf
          oleillessaan Stora Kopparbergetissä marraskuulla 1613 oli antanut näille
          kolmelle suomalaiselle luvan omistaa ja viljellä noita kolmea mainittua,
          heidän perkaamaansa ja viljelemäänsä taloa ja torppaa, mutta kirjeestä ei
          käynyt selville, että he olisivat olleet ensimmäiset tai ainoat näissä
          metsissä. Näyttää päinvastoin siltä, kuin he olisivat käyttäneet hyväkseen
          kuninkaan Taalaissa oloa varmentaakseen itselleen ja jälkeläisilleen
          omistusoikeuden niihin torppiin, jotka he olivat raivanneet <span
          class="page-number" id="p32">[s. 32]</span>ja rakentaneet ja joiden avulla
          he olivat kohonneet hyvinvointiin.
        </p>
        <p class="paragraph">
          Kirjelmän toiselle puolelle oli kirjoitettu:
        </p>
        <div class="quote">
          <p class="paragraph">
            »Muistoksi tuleville ajoille siitä, mitä allekirjoittaneella tähän, toiselle
            puolelle kirjoitettuun kuninkaan kirjeeseen, on kerrottavaa:
          </p>
          <p class="paragraph">
            Äitini isä Christopher Nilson oli syntynyt Svartnäsissä ja oli toisella
            puolella mainitun Henrik Pedersonin perillinen, tämän, joka oli tullut
            Suuresta Suomesta. (Stora Finland).
          </p>
          <p class="paragraph">
            Äitini puolesta Spaksjöstä, nimeltä Karin Olofsdotter, joka oli vanhan
            Spaksjön suomalaistorpan perillinen, siis vaimoni isän-isä Anders Hindersson
            oli Stephan Hinderssonin lanko, Stephanin, joka myöskin tuli tänne Suomesta.
            Niin ovat vanhempani minulle kertoneet, ja niin olen kahdelta puolen näiden
            vanhojen suomalaistorppien, nimittäin Svartnäsin ja Spaksjön perillinen.
          </p>
          <p class="paragraph">
            Lars Nilsson.»
          </p>
        </div>
        <p class="paragraph">
          Muuten luuli hän, että tuomari Gust. Beckeriltä Hövikissä Falunin lähellä
          olisi saatavissa lähempiä tietoja sen johdosta, että vuodesta 1795 v:een
          1798 Stora Kopparbergetin ja suomalaisten kesken oli käyty käräjiä,
          suomalaisten koettaessa osoittaa olevansa näiden metsien oikeita omistajia.
          Oikeudessa lienee St. Kopparbergetiä edustanut valantehnyt Nils Ryding ja
          tuomarina oikeutta istunut Joh. Forstén.
        </p>
        <p class="paragraph">
          Sekä Norrdén että talon väki kertoivat, että varhemmin mainitsemani
          <i>Munter</i>, joka viime Suomen sodan jälkeen oli jäänyt metsiin ja joka
          vielä asuu läheistöllä, oli tuonut mukanansa toisen toverin nimeltä Remmer,
          joka jonkun aikaa oli asunut täällä, kunnes hän eräänä päivänä hävisi teille
          tietymättömille ilman että oli saatu selville, minne hän oli joutunut. Nämä
          molemmat suomalaiset sotamiehet, jotka muukalaisina olivat asettuneet
          metsiin suomalaisten pariin menetettyänsä isänmaansa, olivat ystävyksinä
          eläneet kaikkien naapurien kunnioittamina ja pitäminä. Remmer meni eräänä
          aamuna erään toisen suomalaisen matkassa Ockelbon suomalaismetsiin lehmää
          ostamaan pieneen uutistaloonsa. Ja sillä tiellä hän yhä vieläkin on.
          Huolimatta kai<span class="page-number" id="p33">[s. 33]</span>kista
          tiedusteluista ja Munterin monista yrityksistä päästä onnettomuustoverinsa
          jäljille, ei ole onnistuttu saamaan pienintäkään tietoa hänestä. Kun
          tiedettiin, että hänellä oli mukanaan hieman rahaa, aljettiin epäillä, että
          matkatoveri oli hänet ryöstänyt ja murhannut, jonka vuoksi häntä oli
          käräjillä kuulusteltu, vaikkei voitukaan todistaa häntä syylliseksi, mutta
          murhaajaksi häntä vielä tänä päivänä epäillään.
        </p>
        <p class="paragraph">
          Nimi Remmer tuntui minusta heti tutulta. Muistin nyt, että isäni Juvan
          rovastina oli kirjoittanut seurakunnasta muuttaneitten ja sodassa
          hävinneitten sotamiesten luetteloon tuon nimen, vieläpä oli mieskin minulle
          tuttu sen johdosta, että hän joitakuita aikoja sitten oli pitäjässä ollut
          yleisenä puheenaiheena. Kysymysteni johdosta sain Norrdénilta tietää, että
          Remmer oli syntynyt Liivinmaalla, josta hän paeten sotamiehenottoa oli
          livistänyt Suomeen eikä sen johdosta uskaltanut palata uuteen, Venäjän
          yhteyteen joutuneeseen isänmaahansa. Tästä tunsinkin Remmerin ja viela
          paremmin, kun hän kuvaili miehen ulkomuotoa. Olin iloinen voidessani
          vakuuttaa Svärdsjöläisille, että Remmer eli Suomessa ja että siten saatoin
          puhdistaa syyttömän miehen maineen ja kunnian. Kerroin, että Remmer sodan
          alussa Juvalle Savoon oli jättänyt vaimon ja hänen oloihinsa nähden
          huomattavan omaisuuden, jonka hän oli ahkeruudella ja säästäväisyydellä
          kerännyt. Monen vuoden poissaolon jälkeen palasi hän takaisin talvella 1815
          syleilläkseen rakastettua, ja kuten hän luuli, uskollista puolisoansa. Mutta
          vaimo, joka ei seitsemään vuoteen ollut kuullut sanaakaan miehestänsä ja
          ehkä luuli tämän niinkuin monen muunkin kaatuneen sotilaan lepäävän
          hiljaisessa hiekassa, oli ryhtynyt läheisiin suhteisiin erääseen
          pohjalaiseen maankulkijaan, ja kun tuo yhdyselämä tuli papiston tietoon ja
          oli aikomus ryhtyä toimenpiteisiin, muutti hän armaansa kera Helsinkiin
          myytyään koko Remmerin jäämistön. Tämän surullisen seikan sai hän kuulla,
          palattuaan sodan vaarat ja vaivat kestettyään kotiin nauttiaksensa lepoa
          vaimonsa sylissä. Muistan hyvin, miten lohduton hän oli saadessaan
          pappilassa nämä tiedot. Vanha sotilas itki kuin lapsi. Ja vaikka läsnäolijat
          kehoittivat häntä <span class="page-number" id="p34">[s.
          34]</span>halveksimaan rikollista vaimoa, niin hän koki puolustaa häntä ja
          osoitti miltei rajatonta anteeksiantoa. Hän kiiruhti Helsinkiin etsiäkseen
          ja erottaakseen hänet tuosta hulttiosta viettelijästä.
        </p>
        <p class="paragraph">
          Kun tarvitsin matkatoverin ja oppaan metsille, ehdotettiin yleisesti
          Munteria, joka oli hiljainen ja yleistä luottamusta nauttiva mies. Kutsutin
          hänet seuraavaksi aamuksi puheilleni ja kun kuulin, että äsken valmistunutta
          tietä saattoi päästä Lilla-Björnmåsaan, niin tilasin seuraavaksi aamuksi
          kyydin.
        </p>
        <p class="paragraph">
          En ollut vielä herännyt, kun jo ani varahin seuraavana aamuna eräs mies tuli
          huoneeseeni. Luulin häntä aluksi eilen tilaamakseni kyytimieheksi, mutta
          hänen tarvitsi vain avata suunsa, niin arvasin ruotsin mongerruksesta, kuka
          hän oli. Hän oli Munter, joka kuultuaan tulostani oli kiiruhtanut tapaamaan
          maanmiestänsä. Olin sitä tervetulleempi, kun olimme molemmat samoilta
          maanääriltä. Hän sanoi olevansa Heinäveden kappelista Rantasalmelta ja että
          hänen oikea nimensä oli <i>Jaakko Pöyhöinen</i>. Hän oli n. 40 vanha,
          lyhyenläntä ja tummanpuhuva. Hän oli hyvin kivulloinen sodan rasitusten
          jäljiltä sekä <i>Lintulahden</i> taistelussa saamistaan haavoista. Lauhkea
          kuin lammas, mutta surumielinen, mikä lienee johtunut kaihosta päästä
          kotipuoleensa. Hän oli palvellut Savon jääkärinä saaden nimen <i>Munter</i>,
          niin vähän kuin se hänen luonteeseensa sopikin. Luulin, että hän ilahtuisi
          kuullessaan Remmerin vielä elävän ja oleilevan kotimaassaan, josta seikasta
          hän jo eilen huhuna oli kuullut. Mutta pian huomasin että vaikka tuotti
          hänelle iloa se, että ystävä vielä oli elossa, niin häntä kiusasi se, että
          parahin ystävä oli hänen tietämättään lähtenyt, ojentamatta edes kättä
          hyvästiksi, asioitansa selvittämättä ja sittemminkään itsestään tietoja
          antamatta. Mutta eniten kävi hänen sydämelleen se, että vanhan sotatoverin
          keralla myöskin ainaiseksi katosi toivo syntymämaahan pääsemisestä. — Ja
          tuostahan he aina olivat yhdessä unelmoineet ja se oli kuni yhteenpunonut
          heidän kohtalonsa. Nähtyänsä minut virisi hänessä taas toivo syntymämaahansa
          pääsystä. Ja hän pyysi, että säälistä ottaisin hänet mukaani Suomeen, jonne
          hän luuli minun <span class="page-number" id="p35">[s. 35]</span>olevan
          matkalla. Mutta toivon kipinä sammui, kun hän kuuli, etten ollutkaan
          matkalla sinne. Ajatellessaan lähemmin kivulloisuuttaan, pitkää matkaa ja
          täällä omistamaansa ja viljelemäänsä pientä peltotilkkua, joka lupasi
          palkita nähdyt vaivat, käsitti hän, että oli niin sallittu, että hänen
          täytyi jäädä Ruotsiin. Hän oli täällä ollut 7 vuotta ja 4 oli kulunut
          Remmerin lähdöstä.
        </p>
        <p class="paragraph">
          Siitä, miten he olivat näille metsille joutuneet, hän kertoi seuraavasti: He
          olivat kevätvarhaisella tulleet Gefleen aikoen meren yli Suomeen.
          Odotellessaan jäiden lähtöä he olivat kuulleet puhuttavan metsäsuomalaisista
          ja päättäneet käydä näitä pikimältään katsomassa. Pääasialliseksi syyksi
          metsille menoon sanoi hän vastustamattoman himon päästä suomalaiseen saunaan
          kylpemään. Ja tuota mielitekoansa he eivät voineet vastustaa. Kun oli päästy
          metsiin, oli Remmer se, joka houkutteli Munteriakin jäämään, luvaten ostaa
          yhteisen maatilkun, jolla he uudessa pirtissä yhdessä eläisivät kuolemaansa
          saakka. Tätä ehdotustaan kuvaili hän sitä kauniimmin, kun hän aina pelkäsi
          Suomeen palaamista.
        </p>
        <p class="paragraph">
          Munter lupasi mielihyvin seurata minua suomalaismetsiin kuultuaan, että olin
          aikonut käydä heidän kylissään. Kun olimme syöneet aamiaisen kannettiin
          kirstu rattaille ja kyytimiehen kera istuimme kolmeen pekkaan mennäksemme
          Lilla-Björnmåsaan eli, kuten sitä suomeksi nimitettiin, <i>Hiirolaan</i>.
          Tiemme kulki Nybrukin ohi. Jo matkalla näin hiirolaisten ruiskaski-maita, ne
          olivat ensimmäiset Suomesta lähtöni jälkeen näkemäni. Tuo nokinen aita,
          musta maankamara vihantine laihoineen johdatti elävästi muistiini monia
          näkyjä kotiseudultani, sai mielikuvitukseni niin vilkkaasti liikkeelle, että
          uneksin olevani kokonaan toisessa maailmassa. Tuo kaski oli selvä enne
          siitä, että olin suomalaisten läheisyydessä. Aidanpanotavan, veräjän asennon
          — kaiken tuon tunsin niin hyvin. Jo jokaisen kansan työtavassa on jotakin,
          jota ei voida selittää, mutta vain tuntein vaistota.
        </p>
        <p class="paragraph">
          Tästä jouduin Munterin kera pakinoimaan kaskista. Hän kertoi laajalti heidän
          taloudestansa ja nykyisestä tilastansa. Hän sanoi, että oli ankarasti
          kielletty kaskea<span class="page-number" id="p36">[s. 36]</span>masta ja
          etteivät he niitä harvoja kaskia, joihin joskus annettiin lupa, enää oikein
          osanneet hoitaa. Sillä kun kaski oli poltettu, he kylvivät siihen ruista
          tuhkan vielä ollessa lämmintä — vaikkapa sitten se olisi vierretty julki
          juhannuspäivänä. Luonnollisena seurauksena siitä oli, että siemen joskus
          paloi vielä kuumassa tuhkassa. Ja ellei juuri niinkään käynyt, niin ellei
          satanut, kuivatti aurinko siemenen, tuuli vei sen tahi se joutui lintujen
          saaliiksi. Kaikki oli siis sateen varassa. Jos sattui satamaan, niin tuhka
          ja multa saivat pian kasvillisuuden rehoittamaan ja kohosi laiho, kaunis
          katsella. Kasken kyntäminen tahi äestäminen oli heille tuntematon. Siksipä
          he viljelivätkin sitä vain vuoden. Eivätpä he edes nähneet sitä vaivaa, että
          olisivat keränneet kokoihin huiskin haiskin makaavia palamattomia
          puunrunkoja, vaan kylvivät hiilien ja kekäleiden sekaan, jotka sittemmin
          joutuivat osaksi kasvavan laihon peittoon. Heidän hevosensa saivat miltei
          koko kesän työstä vapaina maleksia laitumella metsissä. Korjattuaan näin
          kaskesta yhden vuoden sadon sai se jäädä hyötyä tuottamatta omiin
          hoteisiinsa. Munter sanoi heille käytännössä osoittaneensa, miten Savossa
          kaskea viljeltiin, miten sitä kynnettiin ja äestettiin ja miten yhden sadon
          sijaan saatiin kolme, jopa neljäkin. Hän sanoi kylväneensä syksyllä sekä
          ohraa että ruista ja niittäneensä ensin rukiin ja sitten ohran, mitä kaikki
          täkäläiset olivat pitäneet kuin ihmeenä.
        </p>
        <p class="paragraph">
          Tehtaan perustaminen metsiin oli suomalaisille onnettomuudeksi. Sillä nyt he
          tuskin milloinkaan saavat kasketa, sen sijaan on poltettava sysiä — siihen
          he saavat kiellotta polttaa metsää minkä kerkiävät. Osoitteeksi siitä, miten
          ruukin herrat heitä kohtelevat, mainittakoon, että heitä on ankarasti
          kielletty kyntämästä ja kylvämästä sysimetsinä poltettuja maita. He
          ilmoittavat syyksi sen, ettei sellaisille paikoille enää kasvaisi metsää,
          vaikka, kuten kaikki tietävät, asian laita on päin vastoin. Sillä tuhka ja
          turve, joka paksuna turkkina peittää maakamaran, estää sekä ruohon että puut
          kasvamasta, eivätkä tuulen tuomat puiden ja kasvien siemenet siihen pääse
          juurtumaan. Kylvetty ja muokattu maa sen sijaan kiinnittää itseensä
          siemenet, jotka pian <span class="page-number" id="p37">[s.
          37]</span>itävät, joten ensin kasvaa ruohoa ja sitten lehtimetsää. Onpa
          tapahtunut, että talonpoikia on sakotettu siitä, että he ovat kuokkineet
          sysimetsiä ja niihin kylväneet. Jokainen huomannee, mikä on syynä tällaiseen
          menettelyyn. Tahdotaan riistää heiltä mahdollisuus viljan hankkimiseen ja
          pakottaa heidät ostamaan tahi lainaamaan tehtaalta. Ja kun he sitten ovat
          velkaantuneet, on helppo viedä heiltä talot. Niin omavaltaisesti on heitä
          aina kohdeltu ja kohdellaan vieläkin, vaikkakin viime vuosina varovammin.
          Kun sitä vastoin on valmistettava sysiä, he saavat kaataa suuria metsäaloja
          ja kun oksat ovat kuivuneet, sytyttävät he risukot. Suuret puunrungot jäävät
          palamatta, mutta maa tulee palaneiden oksien ja ruohon tuhkasta niin
          ravintopitoiseksi, että se kelpaisi kynnettäväksi ja kylvettäväksi.
          Suurempien puiden latvat hakataan poikki, ne kuoritaan ja kannetaan
          röykkiöiksi suuriin miiluihin, jotka peitetään turpeella, ja sytytettyinä
          muuttaa kuumuus ne sysiksi. Miiluamisessa kuluu viikkokausia, jolloin he
          vuorotellen vartioivat miilun ääressä, ettei se syty ilmituleen. Kun sydet
          viedään ruukkiin myytäviksi, saavat he tyytyä siihen, mitä sieltä annetaan,
          harvoin saadaan edes puolta hintaa. Niin käy etenkin, jos on entistä velkaa.
          Silloin ei auta vastaan inttäminen, talonpoika-raukan on tyytyminen. Muuten
          riippuu hinta kuljetettavan matkan pituudesta. Häkistä, joka sisältää 4 ½
          sysimittaa, saavat he tavallisesti pankko taalarin. Sekä hinta että
          sysimitan suuruus vaihtelevat eri paikkakunnilla. Siitä puhun tuonnempana ja
          myöskin siitä, miten ruukki täälläkin ehkä on määrännyt viljan hinnan
          markkinoilla käypää pienemmäksi. Siinä piilee viekkautta, sillä siten
          petetään lyhytnäköinen talonpoika, joka ei huomaa, että hän kyllä saa
          muutamat tarvitsemansa ruistynnyrit joitakin taalareja halvemmalla, mutta
          samalla myy kaiken vuoden mittaan suorittamansa työn polkuhintaan. Viime
          vuosina he eivät enää ole antaneet talonpoikien miilutessaan polttaa oksia,
          ne saavat mieluummin maahan mädätä. Työntekijä saa suorittaa mieluummin
          vaivalloisen karsimistyön kuin suomalaiset kylvää poltetun metsätilkun.
          Syynä on muka se, että metsän kasvu estyisi.
        </p>
      </div>
      <span class="page-number" id="p38">[s. 38]</span>
      <div class="chapter">
        <h2 id="chapter4">4. Hiirolassa, Hynnilässä, y.m. Svärdsjön suomalaiskylissä</h2>
        <p class="paragraph">
          Suomalaisten oloista jutellen saavuimme Hiirolaan, jonne ruukilla äsken
          tehtyä huonohkoa tietä oli ¾ penikulmaa. Mutta, kun tie ei johtanut kylään
          saakka, oli Munterin ja kyytimiehen kannettava kirstuani lähes venäjän
          virstan verran taloon. Hiirolan kylä, jossa on kaksi suomalaistaloa,
          sijaitsee kauniilla paikalla Hiirolanjärven rannalla. Ruotsiksi sitä
          nimitetään »Lill-Björnmåsa» eroitukseksi Helsinglannin Ockelbon
          suomalaismetsien »Stora-Björnmåsasta». Kylä on alavalla paikalla, joten
          pellot ovat hallanarkoja. Menin ensin Heikki Olavi Orsonin luo, mutta siellä
          oli kotosalla vain vanha, suomea puhuva eukko ja nuori vaimo, joka makasi
          lapsivuoteessa. Menin naapuritaloon Pauli Erkki Antinpojan luo. Siellä
          tapasin isännän, vanhahkon miehen, joka puhui kaunista suomea ja niin aitoa,
          että sellaista puhutaan meillä vain sydänmailla, missä ei muuta kieltä ole
          kuultu. Silti kuulin, että jokunen ruotsin sana, vaikka suomalaista päätettä
          käyttäen, oli tunkeutunut kieleen, jos suomessa ei ennestään ollut sanaa
          jollekin käsitteelle, taikka jos olikin, niin oli sillä alkeellisempi
          merkitys, jolloin vanhaa suomen sanaa käytettiin alkuperäisestä käsitteestä.
          Esim. <i>rätta</i> (ruots. rätt), <i>oikia</i> taas merkitsi <i>höger</i>.
          Samoin <i>råkasta</i> (ruots. <i>råka</i>) vastaten meidän sanaa
          <i>tavata</i>, jota he käyttivät merkityksessä saada kiinni; <i>kalloa</i>
          (ruots. <i>kalla</i>), mutta <i>kuhtua</i> merkitsi luoksensa huutamista.
          Nämät olivatkin miltei ainoat sanat, mitkä päivän pitkään havaitsin
          ruotsista saaduiksi, muuten ei ollut sanastossa eroa. Pidemmän aikaa heidän
          keskuudessaan oleskeltuani huomasin muutamia muitakin <span
          class="page-number" id="p39">[s. 39]</span>samanlaisia sanoja. Mutta mitä se
          merkitsee kielelle, joka sisältää 50 t. 60 000 sanaa, vaikka siinä onkin
          pari tiua vierasperäisiä sanoja, kun ei kielen rakenne, kielioppi,
          ääntäminen eikä sisäinen henki ole ollenkaan muuttunut. Sitä paitsi olemme
          me kieleemme ottaneet paljon enemmän ruotsalaisia sanoja, joita ei ole
          näillä suomalaisilla. He käyttävät niiden asemesta alkuperäisiä suomalaisia
          sanoja. Jos tässä virheitä ja ansioita keskenänsä punnitaan, niin meidän
          suomemme se puhtauden ja kauneuden suhteen jää jäljelle edellyttäen että
          puhumme siitä suomesta, jota tähän asti on pidetty klassillisena ja joka on
          ollut n.s. kirjakielenä. Heidän kielensä oli muuten pohjois-Savon murretta
          eikä eteläisen, jota puhutaan minunkin kotiseudullani. Niinpä he sanoivat
          esim. <i>viikahte</i> eikä viitakke, <i>mehtä</i> eikä metsä, messä j.n.e.
          ja diftonkien ääntäminen oli selvää, kuten <i>oatra</i>, (aura) <i>peä</i>
          (pää) y.m. Sitä paitsi heillä oli omia, minulle tuntemattomia sanoja, esim.
          <i>kippo</i>, joka merkitsi killinkiä, <i>pönky</i>, pitkähkö haasian
          seiväs, <i>nytteet</i> y.m. Myöskin omia kukkien nimiä oli, esim. <i>käen
          leipä</i> [läipe!] oxalis acetosella, <i>taivaan kello</i>, campanula
          persicifolia, <i>ukon tuhnia</i> l. <i>tuntira</i> lycoperdon — — —,
          <i>mälläxiä</i> y.m.
        </p>
        <p class="paragraph">
          Mitä heidän ruotsin kieleensä tulee, puhuivat he puhtaampaa kuin
          svärdsjöläiset, sillä puhuessaan taalalaismurretta käyttivät suomalaiset
          helsinglantilaista kaikkine hassutuksineenkin, kuten <i>fisch</i>, kun piti
          sanoa <i>fisk</i> j.n.e.
        </p>
        <p class="paragraph">
          Vaatepartensa puolesta he eivät juuri eronneet muista pitäjäläisistä.
          Kumminkin roikkui vasemmalla housunlahkeella kaksi puukkoa ja niiden välissä
          naskali, kaikki samoissa tuppeluksissa, vaikka eri osastoissa. Pientä
          puukkoa he nimittivät <i>junkiksi</i>, suurta puukoksi. Kun vielä lisäämme
          <i>virsut</i> (he käyttivät <i>tuohi-</i> eivätkä <i>paulavirsuja</i>) ja
          <i>kontit</i> (tuohesta), niin onkin sanottu pääasiallisin, mitä he siinä
          suhteessa olivat säilyttäneet.
        </p>
        <p class="paragraph">
          <i>Hiirola</i>-niminen talo, josta kylä on saanut nimensä, on luultavasti
          vanhin ja on sen raivannut <i>Hiiroinen</i>, joka lienee ollut sukua
          kuninkaan kirjeessä mainitulle »Hindrik Pedersonille.» Isäntäni kertoi, että
          ensimmäisen tänne tulleen suomalaisen nimi olisi ollut <i>Matti</i>
          Matinpoika, joka oli Suo<span class="page-number" id="p40">[s.
          40]</span>mesta. Kun ruotsalaiset tahtoivat häätää hänen sukunsa, hankki hän
          kuninkaalta kirjat. Ehkä hän siis oli vanhempi kuin kuninkaan kirjeessä
          mainittu »Hindrik Pederson.» Vaikka papisto jo ylimuistoisista ajoista
          kirjoista on jättänyt suomalaiset sukunimet, joita se ei osannut kirjoittaa
          eikä ääntää ja vaikka ne oli muutettu jo miespolvia sitten taalalaisiin,
          esim. Påls Erik Anders, Hendrik Olof Orson j.n.e., niin ovat suomalaiset
          siitä huolimatta muuttumattomina säilyttäneet sukunimensä, niin kauan kuin
          kielikin on säilynyt. Mutta missä se on vaiennut, ovat tiedot suvusta ja
          myöskin kaikki muut tarinat ja muistot esi-isistä unohtuneet. Sen huomasin
          kaikkialla, että missä ikinä tapasin äidinkieltänsä puhuvan suomalaisen, hän
          tunsi ja osasi tehdä selkoa sukuperästään kaikkine haaroineen usein 5 t. 6
          sukupolvea taaksepäin eikä vain omastaan, vaan vieläpä muidenkin suvuista.
          Tähän sukutietoon liittyy myöskin historiaa. Paitsi nimiä muistaa hän
          myöskin heidän tärkeimmät vaiheensa. Johtolankana tähän tietoon on
          suomalainen sukunimi, joka aina seuraa suvusta sukuun. Sitä vastoin
          suomalainen, joka ei osaa äidinkieltänsä, on myöskin siinä suhteessa täysi
          ruotsalainen, että hän tuskin tuntee isoisänsä nimeä. Isänsä isoisästä ei
          hän tiedä mitään, vielä vähemmän tämän isästä ja vaiheista. Yhtä tietämätön
          hän on äitinsä suvusta. Sehän ei olekaan kumma. Nimihän on kuulunut vain
          isälle eikä suvulle ja se sekoittuu moniin muihin samanlaisiin suvun
          ulkopuolella. Siinä onkin sukuhistoria leikattu poikki kuin keritsimillä.
        </p>
        <p class="paragraph">
          Niinkuin näiltä suomalaisilta muinen on riistetty miltei kaikki
          kansalaisoikeudet, niin on heiltä viety sukunimetkin. Mutta paitsi heidän
          nimiään vielä kylienkin nimet. Niitäkään ei ole voitu sietää, kun ne olivat
          suomalaisia. Niillekin on annettu tyystin ruotsalaisia nimiä, olivatpa ne
          sitten enemmän tai vähemmän sattuvia, nimiä, joita nämä eivät edes tunne. Se
          on syynä siihen, että jos katsot näiden seutujen karttaa, siinä on silkkoja
          ruotsalaisia nimiä samaten kirkon- ja henkikirjoissa. Mutta kun tulee itse
          paikkakunnalle saa kuulla aivan toisia, supi suomalaisia nimiä, joten
          entiset maantieteelliset tiedot eivät riitä. Sen vuoksi olikin valta<span
          class="page-number" id="p41">[s. 41]</span>kunnan säätyjen v. 1823 vaikea
          käsittää, että suomalaisia maanääriä oli aivan maan sydämessä ja moni ei
          sitä vieläkään tiedä, kun ei suomalaisia nimiä muka ole. Ja he päättelevät,
          ettei niitä siellä koskaan ole ollutkaan.
        </p>
        <p class="paragraph">
          Isäntäni, jonka ruotsalainen nimi oli Påls Erik Anders, käytti suomalaista
          nimeä <i>Antti Hiiroinen</i>, sillä hän oli vanhaa Hiiroisten sukua. Hän oli
          isäntänä talossa, jossa oli 13 henkeä. Hänen lapsistaan oli kaksi kunnon
          tyttöä, Anna ja Kaarina, kaksi äsken puhjennutta kukkaa, joista etenkin
          nuorempi, Kaarina oli maalaiskaunotar. Kun minua huvitti saada tietää, oliko
          paikkakunnan tansseissa ja leikeissä mitään kansallisesti omaperäistä,
          pyysin heitä illaksi hommaamaan huvit nähdäkseni, oliko niissä mitään
          suomalaista jäljellä. Heidän talonsa oli rakennettu ruotsalaiseen tapaan,
          kuten muidenkin Svärdsjöläisten. He asuivat saleissa ja kamareissa ja olivat
          jo ammoin luopuneet vanhoista savupirteistä, jotka ennen täälläkin olivat
          olleet käytännössä. Ainoastaan sauna ja riihi olivat säilyneet. Olen
          sittemmin tehnyt useammin kuin kerran sen huomion, että mistä suomen kieli
          ja kansallisuus on kuollut, on toki sauna jäänyt ruotsalaistuneille
          jälkeläisille. Olenpa joskus havainnut, että se on tarttunut läheisiin
          ruotsalaisiin kyliinkin, niin että he ovat rakentaneet itselleen oikean
          suomalaisen saunan. Kun siis täällä tapasin ensimmäisen Ruotsissa näkemäni
          saunan, niin minun tietysti mieleni teki käyttää sitä myös hyväkseni. En
          ollut vuoden mittaan kylpenyt, vaikka olin tottunut ennen ainakin kahdesti
          viikossa ottamaan löylyt. Ja vain yksin suomalaiselle tässäkin tottumus on
          toinen luonto. Tuskinpa olin siitä ennättänyt mainita, ennenkuin jo Kaarina
          oli lämmittämistouhussa.
        </p>
        <p class="paragraph">
          Saunan lämmitessä menin erään pojan kera järvelle ongelle. Ilta oli tyyni ja
          leppoisa, ja kun iltapuolella oli hieman satanut, minusta oli mitä parahin
          onki-ilma. Rannalla kappaleen matkaa talosta oli tuuhea mänty. Kun menin
          sitä läheltä katsomaan, näin, että sen runkoon oli naulattu kuusi
          karhunkalloa ja juurella oli lisäksi kolme alaspudonnutta. Minä ripustin
          nekin kuiville oksantyngille. Nykyinen isäntä sanoi osaltaan kaataneensa 21
          karhua ja hänen isänsä <span class="page-number" id="p42">[s. 42]</span>34,
          mutta niistä ei yhtään oltu naulattu puuhun. Siinä olevat kallot olivat siis
          siinä olleet jo ennen hänen ja hänen isänsä aikoja. Hän kertoi, että
          suomalaiset muinoin olivat pitäneet monenmoista menoa karhunpeijaisia
          viettäessään.
        </p>
        <div class="image">
          <img src="images/kuva-01.jpg" alt="">
          <p><i>Metsäsuomalaisia.</i></p>
        </div>
        <p class="paragraph">
          Astuttuamme pieneen veneeseen halkaisimme airoillamme järven tyyntä pintaa,
          joka hopeanhohtoisena, eri värisinä taitteli laskevan auringon säteitä.
          Ympärillämme levisi saloseutu, joka kesäillan kaunistamana upotteli kuviaan
          värähtelevään kultakuvastimeen. Etäältä kuului laitumella käyvän karjan
          kellojen kalkahtelu ja joskus paimentorven toitotus tai koiran haukunta.
          Olimme kuin matkalla Runolaan, autuaitten saarelle liitäen kuin unessa
          satumaille. Yllämme kaartui taivaan sinikänsi, jonka huimaavaan korkeuteen
          tuskin ajatuskaan kohoo. Allamme oli aarteita kätkössä Ahtolan saleissa,
          jonne ei silmä yllä. Olisi ollut synti, jos tässä ihanuudessa onkiminen
          olisi meitä häirinnyt. Vetehinenkin oli samaa mieltä, ja se kaiketi olikin
          syynä siihen, <span class="page-number" id="p43">[s. 43]</span>ettemme sinä
          lyhyenä rupeamana, jona onneamme koetimme, saaneet ainuttakaan eläväistä.
        </p>
        <p class="paragraph">
          Kun meille rannalta oli annettu merkki, että sauna odotti, palasimme yhtä
          tyhjin käsin kuin olimme lähteneetkin. Olimme käyneet kylän alla olevissa
          <i>Selkäsoaressa</i> ja <i>Trummensoaressa</i>. Sain kuulla, että kaikilla
          lähellä olevilla järvillä, saloilla, soilla, vuorilla ja mäillä y.m. vielä
          oli suomalaiset nimet. Niinpä pienehköllä lammilla kylän laidalla on nimi
          <i>Kylkijärvi</i>, toisen, kalattoman nimi on <i>Valkiajärvi</i>. Sitä
          paitsi on lähettyvillä <i>Hauk'lamp</i>, <i>Särk'järvi</i>,
          <i>Jouht'järvi</i>, <i>Viäräjärvi</i>, <i>Hevolampi</i>, <i>Vehkalampi</i>
          j.n.e. Kylän lähellä on <i>Kärmämäki</i>, <i>Hepokallio</i> ja tehtaalle
          päin mennessä <i>Pohjoismäki</i>.
        </p>
        <p class="paragraph">
          Mutta sauna odotti. Minä ja isäntä menimme kylpemään. Kah, minkälainen
          sauna! Pieni komero, jossa uuni valtasi puolet tilasta. Kun olin kumartunut
          syvään, päästäkseni matalasta oviaukosta sisälle, pääsin siellä tuskin
          kääntymään. Seisoa en kuumuuden vuoksi voinut. Ei lauteita, ei penkkejä, ei
          vesisammioita. Vain hutelo tuoli oli keskellä lattiaa, ja siinä piti ottaa
          löylyt. Enpäs ollutkaan enää Juvan pappilassa, missä lämpöisellä lavalla sai
          suloisesti venytellä tuoreilla lehdillä, jossa puoli tusinaa piikaa
          saippuoi, pesi ja virutteli. Olin uumoillut, että Kaarina minua kylvettäisi
          ja olin jo tuntevinani hänen pehmeitten käsiensä kosketuksen. Mutta täällä
          ei tunnettu tuota kohteliasta tapaa, ja minäkin olin liiaksi hienotunteinen
          siitä mainitsemaan. Jokaisen huoleksi jätettiin itsensä hoiteleminen, ja
          minun oli pidettävä huoli sekä vesikiulustani että vihtani hautomisesta
          kiukaalla. Olin tuskin mennyt saunaan, ennenkuin jo yhtä nöyrästi sain tulla
          ulos, sillä siellä ei ollut paikkaa vaatteilleni. Minun oli siis
          riisuuduttava taivasalla. Kun olin pannut vaatteeni kokoon muutamille
          hirsille, olin taas nuolena saunassa. Suomalaisilla on tapana kilpailla
          siitä, kuka enemmän löylyä sietää. Tunsin tuon lain, isäntäni myös. Ja
          niinpä koeteltiin. Nuori emäntä, joka oli löylynheittäjänä, läksi
          ensimmäisenä tuimaa kuumuutta pakoon. Turhaan pisteli ukko näppejään veteen
          (huom. juuri sormenpäät kynsien juurella ovat kuumalle arimmat) ja huitoi
          ahkeraan vihdalla. Hänen punaista <span class="page-number" id="p44">[s.
          44]</span>vanhaa nahkaansa poltti, ja hänen oli lähdettävä käpälämäkeen.
          Minäkin olin usein tukehtua ja selkäni korventua. Mutta paikallani pysyin.
          Mitä tuimimmasta kuumuudesta, korvien soidessa hypätä porhalsin ulos lahden
          viileään veteen. Sepä vasta oli uusi nautinnontunne! Sukellellessani
          syvyyksiin ja kelluessani pinnalla tunsin virkistyväni. Ja muutaman tuokion
          kuluttua oli saunassa käynti siirtynyt muistojen joukkoon. Se, että olin
          niin hyvin sietänyt löylyä, herätti ukossa luottamusta, hänen mielestään
          olin siten parhaiten osoittanut olevani oikea suomalainen. Hän puhui siitä
          jälkeenpäin vielä muillekin, jotka sen johdosta mielihyvästä muhoillen minua
          katselivat.
        </p>
        <p class="paragraph">
          Illempänä tuli muitakin miehiä metsätöistänsä ja niinpä minun ympärilläni
          oli yhä enemmän suomalaisia. Naisista vain eräs sokea akka oli hyvä kielen
          taitaja. Tytöt ja nuoret naiset, vaikka ymmärsivät ja vähin osasivat
          puhuakin, eivät silti sitä tehneet, kun se tuntui hankalalta ja luultavasti
          heitä myöskin hieman hävetti puhua kieltä, jota eivät täysin hallinneet.
        </p>
        <p class="paragraph">
          Myöhemmin illalla kokoontui tänne nuorisoa sekä omasta kylästä että
          <i>Viihmäeltä</i>. Anna ja Kaarina olivat kutsuneet heidät tanssiin ja
          huviin. Tavallinen talonpoikaiskainous haittasi aluksi, joten minun oli
          kaikin tavoin maaniteltava saadakseni leikit käyntiin. Leikit olivat kaikki
          aito ruotsalaista alkuperää ja meidänkin herrasväkiemme käyttämiä, kuten
          »Räfven ligger i solskenet», »Att skära och så hafra» y.m. Tansseina
          käytettiin »Hambopolskaa» ja valssia. Vain yksi tanssi n.s. »Kull-dansen»
          herätti huomiotani osaksi siksi, etten ennen ollut sitä nähnyt tanssittavan,
          osaksi kun se näytti täällä niin kansalliselta ja kotoiselta. Se oli
          itsessään yksinkertaista ja kollomaista, mutta olihan sillä silti puolensa.
          Se alkoi, kuten kaikki piirileikit, laululla ja suurella kierroksella,
          jolloin laulettiin: »Och vill du se, så ska vi dan- så ska vi dansa med
          kullor!» Sitten kaikki pysähtyivät paikoilleen, kääntyivät pariinsa päin ja
          keikistelivät sekä polkivat jalkaa minkä osasivat laulaen kymmenkunta
          kertaan sanat »kulla, kulla, kulla — — si så sade kullan», löivät kätensä
          yhteen ja pyörähtivät sylityksin ympärikköä. Niin alkoi <span
          class="page-number" id="p45">[s. 45]</span>taas suuri kierto ja edelliset
          temput uusittiin. Tätä voisi tavallaan pitää kömpelönä kevyen
          Tyroolilaistanssin jäljittelynä. Sellaista näin myöhemmin Kööpenhaminassa
          tanssittavan.
        </p>
        <p class="paragraph">
          Viimein ryhdyttiin <i>»sormusta kätkemään.»</i> Minäkin otin leikkiin osaa.
          Kaarina, joka oli mestarina kaikissa näissä leikeissä, aloitti kätkemisen.
          Kohteliaisuudesta hän sen kätki minun syliini. Minä olin vähemmän kohtelias
          ja annoin sen eräälle pojalle. Hän taas minulle, minä Kaisalle ja hän
          takaisin minulle. Siten joko kätkin sormusta tahi se annettiin minun
          kätkööni, joten säästyin vaikka vasten tahtoani panttia antamasta. Silti oli
          meillä pian runsaasti pantteja ja seurasi niiden lunastus. Vanha sananparsi
          sanoo: »Joka leikkiin menee, se leikin sietää.»
        </p>
        <p class="paragraph">
          Kun siis olen alkanut puhua leikistä, niin on se tehtävä loppuun asti.
          Lukija, joka on minua seurannut talonpojan pirttiin kansan tapoja tutkimaan,
          ei suinkaan olisi tyytyväinen, jos joku osa siitä peitettäisiin esiripulla.
          On asetuttava juuri rahvaan kannalle voidakseen oikein arvostella. Mikä
          toiselle kansanluokalle on sopimatonta ja pahennusta herättävää, ei ole
          toiselle. Vaikkakin julistettiin panttien lunastustuomioita, jotka eivät
          olleet niin sievisteleviä kuin sivistyneissä piireissä, vaan karkeita ja
          kömpelöjä, mutta sellaisia, että ne puhuivat tapojen yksinkertaisuudesta ja
          sydämen turmeltumattomuudesta, niin minun on silti mainittava, minkälaisia
          ne olivat. Eräs esim. kuului: Jos se on poika, on hänen irroitettava
          Maalinin sukkanauha, jos se on tyttö, on hänen avattava Anders Johanin
          housunnapit (böxlocka). Siinä ei kursaileminen auttanut. Toinen poika
          tuomittiin »ottamaan Annaa rintanypykästä (patten) kiinni.» Olisinpa minäkin
          ollut valmis tuota lain määräystä noudattamaan, jos olisi ollut tarvis. Eikä
          tuo toinen poikakaan vastaan pannut. Ja vaikka tyttö vastustelikin, niin
          oikeus voitti: Näissä leikeissä tuli siis taalalainen esille, sillä
          suomalaisen mielestä ne eivät olisi olleet soveliaita, vaikkakin niitä nyt
          vieraina lainoina suomalaiset käyttivät.
        </p>
        <p class="paragraph">
          Leikkien päättyessä kello oli jo yksi yöllä ja minulle osoitettiin
          makuupaikka vaateaitassa, jonka seiniä ja kattoa <span class="page-number"
          id="p46">[s. 46]</span>koristivat hameet, kaulaliinat, sukat ja monet muut
          naistenvaatteet. Vuode oli hyvin laitettu ja raidit puhtaat ja lupasi se
          virkistävää lepoa. Mutta pianpa havaitsin, että minut oli sijoitettu
          tyttöjen makuukammioon. Häiriötähän siitä oli aina aamun sarastukseen asti.
          —
        </p>
        <p class="paragraph">
          Niin päättyi suomalaismetsissä ensimmäinen päiväni, jota erilaisten
          huvitusten vaihdellessa pitkitin aina seuraavaan asti.
        </p>
        <p class="paragraph">
          Ensimmäiseksi tehtäväkseni hankin seuraavana aamuna kyytimiehen viemään
          tehtaalle kirstuni päästyäni selville, että suotta olin sen tänne kiskonut.
          Itse jäin Munterin kera edelleen ukkoja haastattelemaan ja jatkaakseni
          matkaani seuraavaan kylään. Myöhään edellisenä iltana olin lähettänyt
          naapuritaloon sanan, että halusin puhella heidänkin kanssansa, jonka
          johdosta kaikki miehet jo auringonnoususta olivat tulleet minua tapaamaan.
          Muun muassa otin puheeksi vanhat runot ja loitsut kysyen, eivätkö he niitä
          tainneet. He eivät kieltäneet, että sellaisia oli kuultu ja että vanhat
          suomalaiset olivat olleet hyvin kärkkäät niitä oppimaan, mutta kielsivät
          jyrkästi itse osaavansa sellaisia. Kysyin, haluaisivatko he kuulla sellaisia
          kuin Suomessa käytettiin. Siihen kaikki olivat mielihyvin valmiita. Luin
          ulkomuistista muutamia loitsuja, jylhimmät mitä osasin, siten saadakseni
          heidät lukemaan omiansa. Minua kuunneltiin mitä suurimmalla jännityksellä ja
          kun lopetin, virkahti isäntä: »Voi nuo tuhmat Savolaiset, kuin sillä tavalla
          on antanna pois luvusek!» Ja kun sitten Gananderin mytologiasta hänelle luin
          karhun luvun, niin hän hämmästyi sitä, että minullakin oli tietoja, jotka
          hän yksin luuli omaavansa, ja huudahti: »Siinäpä minun sanat jo on
          kirjassa!» Kysyin: »Mitkä sanat?»
        </p>
        <p class="paragraph">
          Hän vastasi: »Kätke kynnet karvohoisi» — — —, ja vakuutti, että kun karhu
          monesti oli hurjistuneena hyökännyt hänen kimppuunsa, niin se sinä
          siunaamana, kun hän tuon manauksen on sanonut, on kääntynyt. Huomasin, että
          sekä hänellä että muilla oli vahva usko. Kyselin, eivätkö he osanneet
          suomalaisia lauluja, joiden sävelmiä erikoisesti olisin halunnut kuulla.
          Mutta he selittivät etteivät osanneet. Otin nyt esille huiluni ja soittelin
          heille runosävelmiämme, <span class="page-number" id="p47">[s.
          47]</span>jotka he heti tunsivat sekä joukon paimensoittoja, n.s.
          sarvisoittoja. Nekään eivät heille olleet tuntemattomia, he sanoivat niiden
          olevan hieman toisenlaisia kuin heidän. Kuulin sittemmin heikäläisiä ja
          havaitsin eron pieneksi ja että niitä saattoi pitää saman aiheen
          muunteluina.
        </p>
        <p class="paragraph">
          Kun vihdoinkin olin valmis lähtemään ja tahdoin maksaa asunnosta sekä
          omastani ja Munterin kestityksestä ynnä kirstuni kyyditsemisestä tehtaalle,
          ei tahdottu mitenkään ottaa maksua ja kun siitä huolimatta jätin yhden
          taalarin, tyrkyttivät he 12 killinkiä siitä takaisin, johon tietysti en
          suostunut.
        </p>
        <p class="paragraph">
          Täältä menin maantien toisella puolella olevaan Viihmäen (ruots. Falkåsen)
          kylään, minne muutamat miehet minua saattoivat. Sivumennen pistäydyin vielä
          Heikki Ollinpoika Orsonin talossa, johon myöskin kuului kolmetoista henkeä.
        </p>
        <p class="paragraph">
          Viihmäen kylä, jossa oli kaksi taloa, oli syntynyt Hiirolasta muuton kautta.
          <i>Laitinen</i> nimisellä suomalaisella oli ollut niin pieni talonosuus,
          että hänen oli ollut pakko muuttaa kylästä. Hän oli muuttanut tänne ja
          raivannut sen talon, jota nyt viljeli kirkonisäntä Falk, Olli Orenpoika.
          Tämä oli tapahtunut jo toista sataa vuotta sitten. Hän oli ollut sotamiehenä
          ja saanut silloin nimen Falk ja siitä oli kylä saanut ruotsalaisen nimensä.
          Toinenkin talo, jossa asuu Pauli Olavi Antinpoika, on syntynyt myöhäisemmän
          muuton kautta Hiirolasta ja on perustettu 1812. Tulimme ensin tänne, mutta
          emme tavanneet ketään kotosalla tuosta pienestä, 4 henkeä käsittävästä
          perheestä. Menimme sen vuoksi kirkkoväärti Falk Olli Orenpojan luo, minne
          hetken kuluttua saapui myöskin äsken mainittu naapuri luultavasti
          nähdäkseen, mikä mies minä oikeastaan olin. Kirkkoväärtti, joka oli nuori,
          mutta järkevä mies, osasi kirjoittaakin sekä selvää käsialaa että järkeviä
          ajatuksia. Muutamat muutkin miehet osasivat ainakin lukea kirjoitusta.
          Katselin nyt, löytyisikö hänen papereistaan vanhoja asiakirjoja suomalaisten
          ensimmäisistä maahanmuutoista, kun oli siinä suhteessa häneen viittailtu.
          Eikä hän kieltänytkään, että sellaisia piti oleman, mutta etsiskelyistä
          huolimatta ei hän niitä vain löytänyt. Luulta<span class="page-number"
          id="p48">[s. 48]</span>vasti oli syynä se, että hän luuli minun niitä ehkä
          käyttävän väärin suomalaisia vastaan, epäluulo, joka heissä piili kaikkien
          herrasmiehien suhteen ja kokemuksen perusteella. Hän vei minut katselemaan
          suomalaisten muinaisten asuntojen raunioita lähellä olevalle harjulle, missä
          saattoi nähdä neljän suomalaissaunan tai pirtin jäännöksinä suuria,
          palaneita, harmaakivisiä tulisijan pohjia. Nyt kasvoi siinä metsää ja
          muutamat oli jo raivattu pelloksi. Hän ei tiennyt, miltä ajalta nuo muistot
          olivat eikä myöskään, mitkä suvut olivat näillä paikoin asuneet. Tältä
          paikalta oli vapaa ja kauas ulettuva näköala. Näimme pohjoiseen ja itään
          monen penikulman mittaisia saloja, jotka häipyivät taivaanrannalle. Ne
          olivat Ockelbon ja Bollnäsin suomalaismetsiä Gästriklannissa ja
          Helsinglannissa, metsiä, jotka ulettuivat aina tänne asti: osa niistä kuului
          Åmotin kappeliin. Siellä täällä mittaamattomilla saloilla näkyi kokonaisia
          suomalaiskyliä, väliin vain yksinäisiä taloja tai torppia, jotka näyttivät
          kuin keitailta laajassa erämaassa. Ja kun sanottiin, että oli penikulma tahi
          enemmän lähimpiin kyliin, niin tuskin uskoin silmiäni, kun niitä vertasin
          kaukaisimpiin, joihin verrattuna nämä tuntuivat olevan aivan lähellä.
          Ockelbon suomalaiskylistä mainittakoon erikoisesti <i>Pekkala</i>
          (Rönnbacka), johon kuulunee 11 taloa ja jonne on 1 ½ penikulmaa,
          <i>Loinila</i> (Möjsjön) 3 taloa, yhteensä molemmissa kylissä 94 henkeä;
          <i>Riitamäki</i> (Trälåsen), uutisasutus, jossa on 2 perhettä, 8 henkeä;
          <i>Mörtsjöriset</i> ½ penikulman päässä, 6 henkeä; <i>Peäkylä</i>
          (Kallsjön), jonne myöskin laskettiin olevan 1 ½ penikulmaa, oli kylä, jossa
          on 13 taloa, 70 henkeä; <i>Hulvalan</i> (Gammelboningarne) sanottiin olevan
          saman matkan etäisyydellä: 15 taloa, 110 henkeä; Käivärä (Ivan Kärn), jonne
          arvioitiin olevan 2 penikulmaa; taloja 6, asukkaita 30; <i>Lievolaa</i>
          (Linåsen) pidettiin metsien vanhimpana ja on siinä oma verokirjoihin viety
          metsä; sinne laskettiin olevan 2 ½ penikulmaa, taloja 4, asukkaita 20;
          <i>Väisälä</i> (Fallåsen), jonne oli 3 à 4 penikulmaa, taloja 3, niissä 15
          henkeä. Täällä piti asua vanhan suomalaisukon, Erkki Lassenpojan, joka oli
          kuuluisa pyssymies. <i>Poasolassa</i> (Stora Björnmåsen) oli 10 taloa ja n.
          80 henkeä j.n.e. (Suomalaiset kylännimet ilmaisevat, mikä <span
          class="page-number" id="p49">[s. 49]</span>suku ne ensin on raivannut,
          niinpä esim. Loinilan joku <i>Loininen</i>, Hulvalan <i>Hulvainen</i>,
          Käivärän <i>Käiväräinen</i>, Lievolan <i>Lievoinen</i>, Väisälän
          <i>Väisäinen</i>, Poasolan <i>Poasoinen</i>, Pekkalan <i>Pekka</i> j.n.e.).
        </p>
        <p class="paragraph">
          Siis Ockelbon suomalaismetsissä oli kirkkoväärtin harjulla antamien tietojen
          mukaan 481 henkeä ja lienee tuo lukumäärä, joka perustui muistiin,
          todellista paljoa pienempi. Sitä paitsi oli useita suomalaiskyliä, joiden
          ruotsalaiset nimet hän tiesi, kuten Ulftorp, Långsjön, Vittersjön y.m.,
          mutta joiden suomalaisista nimistä puhumattakaan muusta hän ei ollut
          selvillä.
        </p>
        <p class="paragraph">
          Näiden Gästriklannin Ockelbon suomalaismetsien länsipuolella ovat
          Helsinglannin Bollnäsin suomalaiskylät, jotka siis pohjoisessa rajoittuvat
          Svärdsjön metsiin. Kun olin päättänyt tällä kertaa jättää käymättä Helsingen
          ja Gästriklannin salot ja sen sijaan vaellella Taalain maakunnan, kun kerran
          sieltä olin aloittanut, niin tyydyin vain ennakolta kirjoittelemaan kaikki
          näistä saatavissa olevat tiedot.
        </p>
        <p class="paragraph">
          Kolmen, neljän penikulman päässä Bollnäsissä on <i>Rimsbo</i>-niminen kylä,
          jonka ruotsalaistuneestakin asusta näkee, että sen perustaja on ollut
          <i>Rimppi</i> tahi <i>Rimppinen</i>. Toisen kylän nimi on vieläkin
          perustajan mukaan <i>Kokkoinen</i> (ruots. Källåsen). Siinä on 3 taloa ja
          ovat ne Svartnäsin tehtaan lampuoteja. Samaten on täällä toinenkin
          Svartnäsiin kuuluva vanha suomalaistorppa <i>Lampinen</i>, jossa nykyään
          asuu vain eräs paimen. Bollnäsissä oli sitä paitsi asunut <i>Lintuisia</i>,
          mutta ei tiedetty, elikö heitä enää missään.
        </p>
        <p class="paragraph">
          Etelässä käsin Svärdsjöstä ovat Ofvansjön suomalaismetsät Gästriklannissa,
          joissa niinikään en käynyt.
        </p>
        <p class="paragraph">
          Saatuani nämä tiedot nautimme aimo päivällisen, mistä ei maksua otettu.
          Illansuussa kävelimme tehtaalle Munterin kuljettaessa minua oikotietä, joten
          sinne tuli vain ¾ penikulmaa. Mutta kun vähä väliä sadekuurot meidät
          yllättivät, oli meidän etsittävä suojaa milloin jonkun vanhan kuusen milloin
          tiuhan männyn alta. Nybrukissa katselimme täydessä käynnissä olevaa
          naulavasaraa. Me erosimme luvattuamme päivän sarastuksen aikana tavata
          lähteäksemme uudelle retkeilylle toiselle taholle. Oli jo myöhäinen hetki,
          <span class="page-number" id="p50">[s. 50]</span>kun saavuimme Svartnäsin
          tehtaalle, missä minua kestittiin ruoin ja juomin ja viimeksi suloisella
          levolla.
        </p>
        <p class="paragraph">
          Kun olin jo ullakkokamarissani riisuutunut, kuulin hevosenkavioitten
          kopsetta, piiskanläimäyksiä ja kirouksia. Siitä sekä talossa syntyneestä
          hälinästä ja juoksentelusta oivalsin, että isäntä tuli kotiin. Ja se pitikin
          paikkansa. Hänestä saamieni kuvauksien johdosta toivoin, etten häntä
          tarvitsisi nähdä. Paneuduin levolle päätettyäni herätä niin varhain, että
          voisin lähteä talosta, ennenkuin talonväki oli liikkeellä.
        </p>
        <p class="paragraph">
          Seuraavana aamuna nousin ani varhain, pukeuduin nopeasti ja jätettyäni
          kirstuni huoneeseeni hiivin hiljaa talosta. Kello ei ollut vielä neljää, kun
          jo Munterin kera olin taipaleella. Mutta virkku emäntä oli ollut varhemmin
          jalkeilla kuin olin luullutkaan enkä ollut pitkälle ennättänyt, ennenkuin
          hän tuli jäljessäni juosten ja huutaen, etten saisi suuruksetta lähteä
          talosta. Hänen pyynnöistänsä piittaamatta en suostunut kääntymään takaisin.
          Vain 1/16 penikulmaa kuljettuamme tulimme Lagerstorpiin. Perheeseen kuului 4
          henkeä, jotka olivat ruukin alustalaisia. Kuljin kaikkien ruotsalaisten
          talojen ohi, mutta poikkesin kaikkiin suomalaisiin. Täältä tulin
          <i>Hulvalaan</i> (Finby), ¼ penikulmaa ruukista. Siinä oli neljä taloa,
          kaksi ruotsalaista ja kaksi suomalaista. Jälkimmäiset olivat Juho
          Heikinpoika Orson ja Antti Heikinpoika, joiden perheisiin kuului yhteensä 11
          henkeä. Täällähän Munterkin asusti. Jo suomalainen kylännimi ilmaisee, että
          ensimmäinen suomalainen, joka täällä on raatanut, on ollut <i>Hulvaisia</i>,
          siis samaa perua kuin Gammelboningarne (Hulvalat) Ockelbon metsillä, joista
          hän lienee muuttanutkin tänne.
        </p>
        <p class="paragraph">
          Täältä tulimme <i>Laukkalaan</i>, (nimi osoittaa ensimmäisen suomalaisen
          olleen <i>Laukkaisen</i>), jossa oli 9 henkeä ja johon kuului Kejsersin
          torppa ja sen 4 asukasta. Molemmat laskettiin Finbyhyn kuuluviksi. Isäntä,
          Samuel Ess, ei ollut kotona, mutta tapasin siellä viulua soittavan
          suomalaiseukon. Pyynnöstäni haki hän viulunsa ja soitti sitä koko hyvin,
          etenkin esitti hän polskia. Sain hänet sitten soittamaan paimensoittoja ja
          havaitsin, että ne muistuttivat kotiseudulla kuulemiani. Liitin niitä
          sittemmin kokonaista 20 kap<span class="page-number" id="p51">[s.
          51]</span>paletta <i>Otavan</i> I osaan. Erotus oli pääasiallisesti siinä,
          että nämä yleensä olivat hieman lyhempiä tahi typistettyjä. Paitsi häntä oli
          näillä metsillä toinenkin taituri, nimittäin vanha sokea piika, joka oli
          musikaalisesta lahjakkuudestaan kuulu.
        </p>
        <p class="paragraph">
          Täältä menimme niittyjen kautta <i>Seppälään</i> (Bål Pers), jonka kylän,
          suomalaisesta nimestä päättäen, on joku <i>Seppänen</i> raivannut ja jonka
          etunimi ruotsalaisten mukaan oli Per. Hain käsiini heti <i>Lo</i> nimisen
          sotilaan, joka vuoden 1788 sodassa oli ollut Suomessa, mutta en tavannut
          muita kotona kuin hänen reippaan 18-vuotiaan tyttärensä. Hänkin oli menossa
          lehdekseen. Lehdet ovat täällä kuten meilläkin talvella usein tervetulleena
          karjanruuan lisänä. Mutta, kun kävelystä tunsin vatsani tyhjäksi, esitin
          oman ja Munterinkin toivomuksen, että saisimme yhteisesti astiallisen
          kuoripiimää. Tuskin ennätin tuon lausua julki, ennenkuin hän jo oli pienessä
          maitoaitassaan, missä hän piti tiukan kehlojen tarkastuksen. Parilla
          silmäyksellä hän keksi suurimman ja parhaimman, ja se joutuikin meidän
          himomme uhriksi. Lusikalla hän siitä kuori päällisen, jonka hän maljassa
          sekoitti happamattomaan kermaan ja toi minulle, sanoen sen olevan
          <i>flöte</i>-nimistä laitosta, jollaista en vielä konsanaan ollut maistanut.
          Ehkä siihen vaikutti nälkä tahi se, että nuori emäntä sitä tarjosi, mutta
          varmaa on, että vielä kauan muistelin tuota maukasta ruokaa, josta hän ei
          mitenkään tahtonut ottaa maksua.
        </p>
        <p class="paragraph">
          Hän kertoi, että äsken mainitsemani sokea piika, joka kerjäämällä ja
          soittamalla itseään elätti metsillä, eilen oli ollut heillä ja luultavasti
          vieläkin maleksi kylässä. Pyynnöstäni lupasi hän myöhemmin etsiä tämän
          käsille ja tuoda johonkin järven toisella puolella olevaan taloon, jonne
          minä olin menossa. Tämä kylä, johon kuuluu useampia naapuruksia, joista
          kolme nyttemmin on ruotsalaista ja kaksi suomalaista, sijaitsee järven
          molemmin puolin. (Miten sekä täällä että muuallakin väliin ruotsalainen
          sijoitetaan suomalaismetsille mainittakoon, etteivät suinkaan he itse ole
          raivanneet asumiansa paikkoja, siihen ei heillä ole halua eikä mieltä. Mutta
          kun entinen suomalainen asukas on velkaan<span class="page-number"
          id="p52">[s. 52]</span>tunut ruukille, on ensimmäisenä huolena saada hänet
          häädetyksi, jottei hänen lapsensa ja jälkeläisensä saisi periä ja vedota
          kantaoikeuksiinsa. Kun ei ole puutetta sellaisista, jotka haluavat hyötyä
          hänen hiestänsä ja vaivoistansa, tulee usein ruotsalainen renki tai torppari
          hänen sijalleen. Joskus, vaikkakin ani harvoin sattuu, että suomalainen
          ottaa vävyn ruotsalaisseudulta).
        </p>
        <p class="paragraph">
          Istuimme juuri Nuutti Heikki Orenpojan luona, kun Kathi jo saapui sokean
          kera. Minua hämmästytti se taituruus ja valmius, jolla hän viulunjousta
          liikutteli. Polskat, angleesit, valssit ja katrillit siinä vuorottelivat.
          Minun houkuttelemani Kaisa Lo ryhtyi tanssimaan erään talon nuoren
          kavalieerin kera. Eipä käyne kieltäminen, että näytti vallan riivatulta, kun
          paljasjalkainen nainen liehui valssia löntyksen kera, jolla oli kömpelöt
          taalalaiset kengät, tuvassa, joka nipin napin oli niin suuri, että molemmat
          mahtuivat pyörimään. Mutta näyn tympäisevän puolen sai tytön punertava poski
          ja kaino viattomuus unohtamaan hänen sipsuttelevin täsmällisin askelin
          pitäessään tasapainossa raskasta vastatanssijaansa, jonka ympärillä hän
          keveänä keijukaisena liehui jalkojen tuskin tavoitellessa epätasaista
          lattiaa.
        </p>
        <p class="paragraph">
          Valmistettuani pienillä juomarahoilla pääsyn sokean sydämeen hän muun muassa
          kertoi itsellään olleen kaksi veljeä. Toinen niistä oli ollut Antti
          Orenpoika Blom-Ullen kartanosta Spaksjössä sekä tämän vaimo Anna Antintytär
          Helsinglannin Forsbrukista, toinen oli Lasse Orenpoika, jonka vaimo oli
          Kaarina Niilontytär Åmotin Kellsjöstä, jotka n. kaksitoista vuotta sitten
          olivat muuttaneet Suomeen, minne olivat asettuneet miilunpolttajiksi eräälle
          ruukille Hämeenlinnan lähettyville. Edellinen oli siellä kuollut, mutta
          vaimo ja kaksi lasta olivat palanneet tänne jo yhdeksän vuotta sitten.
          Jälkimmäinen oli jäänyt sinne. Tästä sekä muistakin esimerkeistä näemme,
          että joillakin suomalaisilla on ollut yhdyssiteitä Suomeen käsin, joko
          siten, että täältä joku on matkustanut sinne tahi henkilöitä sieltä on
          tullut tänne heimolaisten luo. Näistä kosketuksista olisi pitänyt toisen
          kansan saada edes hieman tietoja toisesta, vaikkakin tiedot jääden ahtaaseen
          piiriin pian ovat häipyneet kuni <span class="page-number" id="p53">[s.
          53]</span>tuulen henkäys metsään. Mutta, jos tahdottaisiin tästä tehdä
          sellainen päätelmä, että nuo kosketukset olisivat vaikuttaneet täkäläisen
          kielen kehitykseen, niin se on yhtä mahdoton ajatus, kuin jos ajattelisimme,
          että meidän suomemme on saanut vaikutteita täältä käsin.
        </p>
        <p class="paragraph">
          Täältä soudimme Svarten-järven yli <i>Rantakylään</i>, jonka rannalla olevat
          3 taloa ja 20 henkeä laskettiin kuuluvan läntisen Svartnäsin kylään. Sieltä
          menimme <i>Pöntälän</i> kylään, varsinaiseen läntiseen Svartnäsiin, jossa
          niinikään oli 3 taloa, 19 henkeä. Joku <i>Pöntäinen</i> on luultavasti ollut
          tämän kylän ensimmäinen perustaja, ehkä sama Peder Pederson, josta ennen
          kuninkaan kirjeen yhteydessä on ollut puhe. Tulimme ensin Samuel Pekanpojan
          luo. Siellä tapasin vanhan, valkohapsisen ukon, joka vaimoineen ja lapsineen
          puhui erinomaista suomea ja jonka tytär oli nainut naapuritalosta miehen,
          joka suoritti asevelvollisuuttaan. Tämä vaimo, joka oli nuori ja hauska,
          osoitti meille hyväntahtoisuutta.
        </p>
        <p class="paragraph">
          Täältä tulimme yöksi Niilo Ristonpojan luo, jossa kaikki paitsi nuori emäntä
          puhuivat sujuvasti suomea. Vaikkei hän voinut ottaa keskusteluun osaa, niin
          hän osoitti hyväntahtoisuuttaan kattamalla meille pöydän. Emme tarjouksia
          halveksineet, vaan tyhjensimme puurovadin ja herkullisen kastikkeen. Talon
          nuori mies vihasi vimmatusti ruukinisäntää sen vuoksi, että tämä oli
          vietellyt hänen sisarensa tämän palvellessa tehtaalla. Hän oli usein
          väijyskellyt vihamiestänsä, mutta onnistumatta. Siitä syystä olikin ruukilla
          annettu määräys, että tuota miestä, jos hän tulee, ei ole päästettävä
          sisälle.
        </p>
        <p class="paragraph">
          Seuraavana päivänä kävimme Backassa, joka kuuluu läntiseen Svartnäsiin.
          Siellä on vain kaksi naapuria, kummallakin nelihenkinen perhe. Soudimme
          viemään takaisin eilen käyttämäämme ruuhta. Kolme ongella olevaa pientä
          poikaa vei meidät lahden yli <i>Murtomäkeen</i>, jossa, paitsi tehtaalle
          kuuluvaa kolmea lampuotia, on 11 suomalaisperhettä, yhteensä 49 henkeä.
          Kovan kuumuuden vaivaamana uin osan matkasta järveen pistäytyvälle
          hiekkakärjelle. Ainoa talo, johon poikkesin, oli Kejsar Erikin. Isäntä oli
          pitkä, nuori ja kaunis mies. Nähtyään meidän lähestyvän otti hän <span
          class="page-number" id="p54">[s. 54]</span>kirveen olalleen ja livisti
          metsään. Hän luuli minua ruukin herroiksi, joita kohtaan hänessäkin oli
          sammumaton viha. Kun Munter kotvan aikaa oli mäellä häntä puhutellut ja ehkä
          kertonut, kuka minä olin, palasi hän kotiin ja meistä tuli pian hyvät
          tuttavat. Olin toivonut näkeväni hänen tyttärensä, jota mainittiin Svärdsjön
          suomalaismetsien kaunottareksi, mutta jonka nimi ja kunnia hänen kartanossa
          palvellessaan oli tullut häväistyksi. Hän ei ollut kotona.
        </p>
        <p class="paragraph">
          Täältä kävelimme <i>Hynnilään</i> (ruots. Spaksjön t. Baksjön), jonne
          laskettiin olevan ½ penikulmaa. Matkalla sivuutimme <i>Piiskastorpin</i>,
          jossa lienee asunut joku <i>Piiskainen</i> ja jonka isäntä oli vankka
          suomalainen; perheeseen kuului 5 henkeä.
        </p>
        <p class="paragraph">
          Tulimme sitten <i>Kivimäkeen</i> (Filis) tapaamatta ketään kotona. Mutta kun
          olin kuullut, että sen asukas Antti Lassenpoika oli tietäjän ja runojen
          taitajan maineessa, päätin odottaa hänen kotiintuloansa. Puuvajassa, johon
          olin pujahtanut kirjoittamaan päiväkirjamuistiinpanojani, sain suojaa
          hirvittävältä ukonilmalta, rankka- ja raesateelta. Kauan turhaan odoteltuani
          arvasin, ettei väki ollut lähettyvillä, kun rajuilma ei sitä ollut ajanut
          kotiin. Jatkoimme siis marssiamme ja tulimme ¼ penikulmaa taivallettuamme
          <i>Hynnilään</i>. Menimme Pekka Hindersonin taloon, joka, lukuun ottamatta
          erästä karjamajaa, oli ainoa järven tällä puolen. Muut olivat muuttaneet
          toiselle puolelle, mutta juontivat kaikki alkunsa täältä.
        </p>
        <p class="paragraph">
          Tapasin kotona vanhan akan, <i>Anna Kaisantytär Tikkaisen</i>, joka jo oli
          kahdeksannellakymmenellä ja hyvin perehtynyt loitsuihin ja manauksiin,
          joista minä kirjoitinkin moniaita. Ne olivat aivan samanlaisia kuin ne,
          joita omassa maassamme viljalti tavataan. Niin oli etenkin käärmeenlukujen
          laita.
        </p>
        <p class="paragraph">
          Hän kertoi nuoruudessansa vanhoilta kuulleensa, että nämä metsät olivat jo
          ennen viimeistä suomalaisten muuttoa olleet suomalaisten asumia. Viimeisen
          muuton piti hänen laskelmiensa mukaan tapahtuneen toista sataa vuotta sitten
          ja oli tulokkaina ollut sekä miehiä että naisia. Näinköhän oli kysymyksessä
          vuosi 1714 venäläisten hävitysten johdosta kaikkialla Suomessa?
        </p>
        <span class="page-number" id="p55">[s. 55]</span>
        <p class="paragraph">
          Suomalaisista oli etenkin muuan nimeltä <i>Karjalainen</i> ollut kuulu
          tietäjä. Hän oli, kuten nimikin tuntuu osoittavan, ollut Karjalasta kotoisin
          ja asettunut Helsinglannin Alftan metsille <i>Räihälän</i> kylään. Hänestä
          kerrottiin, että hänellä oli morsian Bingsjössä. Kerran kävi hänen niin
          onnettomasti, että hän muutamalla kosiomatkallaan, liiaksi kestitetty kun
          oli, putosi reestä, joka hevosineen tuli onnellisesti kotiin liiaksi
          nauttineen sulhasmiehen jäädessä mitä tuimimmassa talvipakkasessa jäälle.
          Siinä oli mieheltä paleltunut sekä sormet että varpaat, niin että molemmat
          jalat oli sahattava poikki, joten hänen loppuikänsä oli polvillaan
          kontattava. Silti hän 15 vuotta myöhemmin meni naimisiin saman tytön,
          Bingsjön Kaarinan kera. Jäihin hän hukkuikin. Sillä kun hänen piti
          köntystellä Räihälästä <i>Kivijärven</i> yli, niin jää petti ja hän
          hautaantui sen alle. Tämä lienee tapahtunut noin 90 vuotta sitten.
        </p>
        <p class="paragraph">
          Tulokkaista oli etenkin eräs nainen, <i>Tornion Kati</i>, antanut aihetta
          kielen pieksemiseen. Hän oli ollut Torniosta ja ollut joko erikoisen kaunis
          tahi kevytkenkäinen, ja kumpikin ominaisuus oli herättänyt kateutta ja
          panettelua.
        </p>
        <p class="paragraph">
          Eivät muutkaan silloin tänne tulleet naiset olleet suosittuja, koska heille
          annettiin kaikenlaisia liikanimiä, kuten <i>Tornion Katiloita</i>,
          <i>Tervakuppiloita</i> y.m. Luultavasti olivat heidän miehensä harjoittaneet
          tervanpolttoa, kuten Pohjanmaalla on yleisenä tapana.
        </p>
        <p class="paragraph">
          Saimme täältä soutajaksi nuoren emännän, joka vei meidät <i>Hynnijärven</i>
          (Spaksjön) toisella rannalla oleviin taloihin. Tulimme ensin suomalaisten
          <i>Leppävalkamaksi</i> nimittämään taloon. Kun täällä tapasin
          vieraanvaraisen ja iloisen emännän, päätin jäädä yöksi, etenkin kun oletin
          miehen olevan hyväntahtoisuudessa vaimonsa kaltaisen. Munterkin oli häntä
          mitä parhaimmin suositellut ja sanonut hänen harrastavan runoja. Kun hän ei
          ollut kotona, menin sillä aikaa muihin taloihin juttelemaan. Mutta väki oli
          kaikkialta poissa työmaillaan. Lähetin sanan eräälle vanhalle ukolle, että
          hän saapuisi Leppävalkamaan, sillä juuri ukkojahan kaikkialla tahdoin
          tavata, kun juuri he parhaiten muistivat tarinoita. Hän saapuikin heti. Hän
          oli 76:n ikäinen ja puhui niin nopeasti, <span class="page-number"
          id="p56">[s. 56]</span>että minun oli vaikeata saada tolkkua. Hänen äänensä
          muistutti Mannisen ukkoa Juvalla. Kuulo oli jo hiukan heikentynyt, mutta
          muisti sitä terävämpi. Aina kun ristikyselyin tahdoin päästä varmuuteen, hän
          selvisi kunnialla.
        </p>
        <p class="paragraph">
          Hän kertoi muun muassa: Syynä esi-isien muuttoon Suomesta olivat olleet
          Venäjän sodat, jotka hävittivät maata. Mistään hallituksen kutsusta maan
          viljelemiseen ja kansoittamiseen ei hän ollut mitään kuullut, ei myöskään
          paljon puhutuista Flemingin aikaisista vainoista. Tultuaan ruotsalaiselle
          pohjalle olivat maahan muuttaneet suomalaiset suvut vetäytyneet niihin
          valtaviin metsiin, jotka silloin peittivät maan, ansaitaksensa niissä
          toimeentulonsa ja saadakseen saloilla olla rauhassa ruotsalaisseutujen
          asukkaiden vainoilta. Ehkäpä joillakuilla oli ikäänkuin salainen vainu ja
          veto tänne käsin, kun näillä main jo ammoisia aikoja sitten oli asunut
          suomalainen heimo, joka 1300-luvulla n.s. mustan surman johdosta oli kuollut
          sukupuuttoon, joten maa oli muuttunut autioksi korveksi.
        </p>
        <p class="paragraph">
          Ukon mukaan oli Risto Tahvananpoika <i>Hynninen</i> ensimmäisenä tullut
          Suomesta ja asettunut järven toiselle puolelle, sinne missä nyt asuu Per
          Hindrikson. Hänestä sai talo nimen <i>Hynnilä</i>, joka oli kaikkien
          kantatalo ja josta koko kyläkin sai suomalaisen nimensä. Tämä Hynninen oli
          ollut <i>Rautalammilta</i> Savosta. Muistoksi olivat vanhat
          <i>Hynnijärvestä</i> käyttäneet nimeä <i>Rautalamp'</i> ja käyttävät sitä
          joskus vieläkin. Ukko ei muistanut, kuka oli tämän poika, mutta pojanpojan
          nimi oli <i>Antti Hynninen</i>. Hänen poikansa oli <i>Heikki Antinpoika</i>
          ja hänen poikansa <i>Antti Heikinpoika</i>; tämän poika oli <i>Juho
          Heikinpoika</i>, tämän poika <i>Heikki Juhonpoika</i> ja hänen poikansa
          <i>Pekka Heikinpoika Hynninen</i>, joka vieläkin elää. Siis eli nykyään
          seitsemäs sukupolvi ensiksi muuttaneen jälkeläisiä, ja siitä oli kulunut
          kolmattasataa vuotta.
        </p>
        <p class="paragraph">
          Toinen suomalainen, <i>Kaik[k]oinen</i>, joka myöskin oli Suomesta tullut,
          oli ensimmäinen, joka raivasi sen talon, jota nykyään sanotaan
          <i>Blomilaksi</i>, kun taas kolmas <i>Antti Makkoinen</i>, joka lienee ollut
          kotoisin Liivinmaalta, kun hänestä yleiseen käytettiin nimeä
          <i>Virolainen</i>, asettui järven toiselle <span class="page-number"
          id="p57">[s. 57]</span>puolelle, sinne, missä nyt ovat Linghedin kylän
          karjamajat. Myytyään uutistalonsa, muutti hän n. 100 vuotta sitten
          <i>Kaikoisen</i> torppaan, mutta hukkui myöhemmin Hynnijärveen siten, että
          hän ruuhesta kellahti järveen ja niin matalaan veteen, että niiden miesten,
          jotka uuninkoukkuineen hänet sieltä haroivat, piti kahlata vain polviaan
          myöten vedessä. Siinä tilaisuudessa oli (kertoja-)ukon isä ollut läsnä.
          Tämän Makkoisen poika oli ollut sotamiehenä ja siellä saanut nimen Blom ja
          siitä talonkin uusi nimi johtuu. Hänen poikansa Olli Ollinpoika oli kuollut
          muutamia vuosia sitten 70:n ikäisenä ja jättänyt jälkeensä pojan <i>Jussi
          Ollinpoika Blomin</i>, joka nyt on 40-vuotias ja asuu talossa kolmen
          lapsensa kera.
        </p>
        <p class="paragraph">
          <i>Tikkalan</i> eli Bocksjön kylän synnystä hän kertoi, että sinne ensiksi
          asettui Suomesta tullut mies <i>Tikkainen</i>, etunimeä ei muistanut. Erään
          hänen jälkeläisensä nimi oli ollut <i>Juho Antinpoika Tikkainen</i>, liialta
          nimeltä <i>Veäräsuu</i>. Hänestä on tarina, että hän Sjöhamnin matkalla
          kotinsa ja Bollnäsin välillä tuli Gäflen maaherraa vastaan. Tikkainen oli
          maata köllitellyt suuressa suomalaisessa »laitiossaan», kun hänet herättivät
          ylevän herran kuskipukilta sivalletut piiskaniskut ja huudot väistyä tieltä,
          joka siinä kohdalla oli kapea. Kimmastuneena kavahti Tikkainen pystyyn,
          nosti maaherran rekineen kuskeineen tien syrjään lumihankeen ja jatkoi itse
          kaikessa rauhassa matkaansa. Kun hänet sen johdosta manattiin käräjiin, oli
          maaherra tarttunut häntä parrasta ja kysynyt: »Kenen vallassa sinä nyt
          olet?» »Lähinnä Jumalaa Teidän», oli ukko vastannut. Tyytyväisenä
          vastaukseen oli maaherra antanut anteeksi ja käskenyt menemään kotiin.
        </p>
        <p class="paragraph">
          Toisen Tikkalan talon, jossa Antti Juhonpoika nyt asuu, lienee alkuaan
          raivannut Juho Tahvananpoika <i>Penttinen</i>. Hän oli Suomesta tullut ja
          lienee kuulunut viimeksi muuttaneisiin, sillä hänen poikansa Jon Jonsonin
          poika on vieläkin elossa oleva <i>Antti Joninpoika Penttinen</i> eli
          <i>Bengtinen</i>, kuten nimi tavallisesti kirjoitetaan.
        </p>
        <p class="paragraph">
          Helsinglannin <i>Vantilan</i> ja Räihälän kylissä oli etenkin
          <i>Hämäläisiä</i> ollut paljon. Ja <i>Torpanlahdessa</i>, missä Lasse
          Lassenpojalla nyt on peltonsa, oli muinen asunut joku <i>Pit<span
          class="page-number" id="p58">[s. 58]</span>käinen</i>, hänkin kotoisin
          Suomesta. Suku on nykyään hävinnyt. Tämän <i>Pitkäisen</i> olivat
          ruotsalaiset noituudesta manauttaneet oikeuteen, mutta virkaatekevä tuomari
          oli suomalaisten kertoman mukaan saanut niin kovia vatsankouristuksia, että
          hänen parantuaksensa täytyi turvautua Pitkäiseen ja tämän apuriin. Tuomari
          parantuikin ja mies vapautettiin.
        </p>
        <p class="paragraph">
          Ukko kertoi ennen mainitsemastamme <i>Karjalaisesta</i>, että tämän sika oli
          turmellut <i>Lauri Tikkaisen</i> kaurahalmeen, jonka johdosta Tikkainen
          nostatti kaskeen viisi karhua. Mutta Karjalainenkin oli tietäjä ja hän sai
          karhuille kuin näkymättömät suitset suuhun, niin etteivät ne voineet
          vahingoittaa sikaa.
        </p>
        <p class="paragraph">
          Sitten alkoi ukko haastella niistä monista kärsimyksistä ja vainoista, joita
          suomalaiset muinoin saivat kokea, kun ruotsalaiset yrittivät heidät häätää
          metsistä ja karkoittaa maasta. Siihen aikaan ei yksikään suomalainen ollut
          hengestään varma eivätkä talot murhapoltoilta turvissa. Heidän kimppuunsa
          hyökättiin ja heidät surmattiin, missä ikinä vain tavattiin.
        </p>
        <p class="paragraph">
          Sellaisista tapauksista kertoi hän m.m., että kun Pöntälän miehet olivat
          nuottaa vetämässä Svarten-järven jäällä juuri talonsa kohdalla, oli heidän
          kimppuunsa hyökännyt joukko taalalaisia. Muut olivat päässeet pakoon, vain
          yhden ruotsalaiset olivat saaneet kiinni ja rääkänneet häntä sangen pahasti.
          He olivat sitoneet hänet kiinni seipääseen ja pistäneet jään alle avantoon.
          He olivat vetäneet miehen vähä väliä ylös ja taas pistäneet kylmään avantoon
          ja jatkaneet tuota tekoaan, niin kauan kuin elonmerkkejä huomasivat. Sitten
          repivät he nuotan ja upottivat sen järveen jättäen miehen hengettömänä
          jäälle. Hän oli kumminkin vironnut henkiin.
        </p>
        <p class="paragraph">
          Juuri kun ukko parhaillaan näitä kertoili, tuotiin sana, että
          kortteeritaloni isäntä oli tullut kotiin. Menin siis toiseen taloon hänen
          kanssansa juttelemaan. Hän istui siellä tuolilla tuskin suutaan avaten.
          Vihdoin kysyi hän minulta, mikä olin miehiäni. Minua suututti hänen epäilevä
          ja karu käytöksensä. Vastattuani kysyin, saisinko yösijaa. Hän vastasi tylyn
          lyhyeen, ettei hänellä ollut minulle huonetta. <span class="page-number"
          id="p59">[s. 59]</span>En pyytänyt muuta kuin ulkohuonetta, aittaa,
          tallinparvea tahi jotain vajaa, jossa oli heiniä makuutilaksi. Hän osoitti
          minulle silloin vanhan ladon, joka lukitsematta oli niityllä kappaleen
          matkaa talosta. Munterille hän sitävastoin oli iloinen ja ystävällinen.
          Hänelle hän tarjosi illallistakin, vaan ei minulle. Emäntä taas lellitteli
          minua ja kantoi esille talon parasta, mutta kun minua oli loukannut miehen
          käytös, tahdoin mieluummin mennä nälkäisenä makuulle kuin maistaa palaakaan.
          Ja niin kieltäydyin hänen uudistuvista kehoituksistaan huolimatta. Ellei jo
          olisi ollut kovin myöhäinen hetki, olisin toisista taloista hakenut
          itselleni yösijan. Päätin siis käyttää hyväkseni latoa. Jätin Munterin
          puuron ääreen ja läksin osoitettua latoa etsimään. Löysin sen ja ryömin
          neljin kontin pimentoon, peläten joka askeleella tallaavani käärmeitä tai
          sisiliskoja. Lattialla oli vähän vanhoja heiniä. Sieppasin niitä päälleni ja
          laitoin itselleni mahdollisimman mukavan makuusijan. Olin pyytänyt Munteria
          syötyänsä tulemaan kanssani latoon nukkumaan. Odotin, mutta aika tuntui
          kovin pitkältä. Pälkähtipä äkkiä päähäni, että hän oli salajuonissa isännän
          kanssa ja epäilin heidän tuttavallisuuttaan. Minä jo otin sapelini
          lähemmäksi ja kopeloin pistoolejani. Kun olin niistä selvillä, päätin olla
          varuillani ja nukahtamatta. Mietiskelin jo, pitikö mennä Munteria hakemaan
          tahi kaikessa hiljaisuudessa hiipiä naapuriin, joten, jos minulta jotakin
          aiottiin varastaa, lato olisikin tyhjä. Samalla kuulinkin jonkun tulevan. Se
          oli Munter. Huolehtiva emäntä oli minulle lähettänyt pieluksia ja
          makuuvaatteita. Molemmat ryömimme heiniin ja nukuimme makeasti.
        </p>
        <p class="paragraph">
          Lauantaiaamun valjetessa nousimme varhain ennättääksemme ennen ruukille
          paluutamme käydä muutamissa suomalaiskylissä. Kun aamulla menimme pirttiin,
          ei isäntä ollut kotona. Emäntä, joka oli ollut pahoillaan siitä, että olin
          illallisetta mennyt makuulle, oli valmistanut aamiaisen. Mutta kun olin
          itsepäisempi kuin järkevä, en tahtonut ottaa vieraanvaraisuutta vastaan, kun
          kerran minulle oli oltu epäkohteliaita. Hänen hartaista pyynnöistään ja
          osoittamansa ystävällisyyden vuoksi lopulta kumminkin istuin pöytään.
        </p>
        <span class="page-number" id="p60">[s. 60]</span>
        <p class="paragraph">
          Olin tuskin ennättänyt aloittaa aterioimiseni, kun isäntäkin tuli sisälle.
          Hän oli nyt kuin toinen mies, puhutteli minua ystävällisesti tahtoen
          välttämättä ryhtyä kanssani pakinoimaan. Mutta nyt taas minä puolestani
          tekeydyin koppavaksi ja olin vastauksissani niin karu ja tyly kuin
          mahdollista. Huomasin pian, että hän oli kovin mieltynyt runoihin ja
          loitsuihin ja tahtoi uteliaana tietää, mitä niistä minun papereissani ja
          kirjoissani oli, mutta niihin kyselyihin en vastannut sanaakaan. Sovintoa
          rakentaakseen kysyi Munter, eikö isäntä itse niitä tainnut.
        </p>
        <p class="paragraph">
          »Miksei», vastasi tämä ja Munterin pyynnöstä hän alkoi lukea
          käärmeenloitsua. Mutta huomattuaan, että minä tuskin olin kuulevinani, hän
          lopetti. Maksettuani ja arvioni mukaan kaksin verroin läksin heti tieheni ja
          sanoin jäähyväiset vain emännälle enkä isännälle. Mielestäni tein hänelle
          väärin, mutta minkäpä luonnolleen mahtaa, kun en kerran voinut sulattaa
          hänen eilen osoittamaansa halveksumista. Luultavasti oli hän aluksi pitänyt
          minua seikkailijana tai karkulaisena, joka tuli metsille livistääkseen
          sitten huomaamatta Norjan puolelle. Sellaisia kulkureita oli täällä usein
          nähty etenkin Norjan vielä kuuluessa Tanskaan.
        </p>
        <p class="paragraph">
          Täältä piti mentämän Ockelbon rajalla olevaan Råbackan kylään, jonne
          laskettiin rapea neljännespenikulmaa, mutta eksyimme ja lötsöttelimme kauan
          eräässä vetelässä suossa. Råbackassa oli kaikkiaan kolme taloa, kaksi niistä
          suomalaisia, joista toinen tehtaan alustalaisia. Poikkesimme Pekka Jansonin
          luo, joka, sen vuoksi että usein oli oleskellut Norjassa, oli saanut
          liikanimen <i>Nori</i>. Emme tavanneet ketään kotosalla; he olivat menneet
          lehtiä taittamaan. Siinä kaunista, suurien kuusien varjostamaa taloa
          katsellessamme tulikin väki kotiin. Ukko ja akka olivat vanhoja kuin taivas.
          Edellinen näytti minusta tietäjältä, jälkimmäinen noita-akalta, vaikka
          hänessä olikin vielä jälkiä menneestä kauneudesta. Ukko osasi hieman
          kirjoittaakin, ja kun olimme hetkisen pakinoineet ja tutustuneet, kysyi hän
          minun nimeäni, jonka hän kiiruhti kirjoittamaan muistiin kirjankanteen,
          vaikka minun olikin oikeinkirjoituksessa hieman autettava. Hänen luonaan
          näin ensimmäisen suomenkielisen kirjan metsillä, <span class="page-number"
          id="p61">[s. 61]</span>suomalaisen virsikirjan, johon hän oli hyvin
          perehtynyt ja josta hän osasi joukon virsiä ulkoa.
        </p>
        <div class="image">
          <img src="images/kuva-02.jpg" alt="">
          <p><i>Autioksi jäänyt suomalaistalo.</i></p>
        </div>
        <p class="paragraph">
          Täällä tapasin toisenkin erikoisuuden, ensimmäisen Ruotsissa näkemäni
          suomalaisen savupirtin. Se oli jo vanha ja autioksi jätetty. Sitä ei puoleen
          vuosisataan oltu asuntona käytetty. Sitä oli sittemmin käytetty saunana,
          jonka vuoksi siihen oli laitettu suuri parvi; osaksi oli sitä käytetty
          riihenä. Hylättynä törrötti se nyt jätteenä menneiltä päiviltä
          muistuttamassa, miten aika muuttuu. Muille olisivat nokiset kattohirret,
          musta uuni ja laipion savuaukko olleet vastenmielisiä nähdä, mutta minussa
          ne herättivät suloisia kaihon tunteita. Niin vaikuttavat tottumus ja vanhat
          muistot ennakkoluulottomaankin ihmiseen. Niinkuin lappalainen ikävöi
          tuntureilleen, sveitsiläinen alppilaaksoihinsa, niin puhuu suomalaisen
          tunteille sauna ja pirtti vieraassa maassa. Pyysin päästä lukiltuun
          pirttiin, joka ulkoapäin näytti meidän köyhältä mäkitupalaispirtiltämme.
          Minun oli kumarruttava mahtuakseni oviaukosta. Sisällä oli ajan hammas
          tehnyt nä<span class="page-number" id="p62">[s. 62]</span>kyvää jälkeä: uuni
          oli sortunut; osa välikatosta oli pudonnut alas ja seinätkin olivat jo
          kaatuviin kallellaan. Pirtti oli aivan yleistä tyyppiä. Se oli 18 jalkaa
          pitkä, 17 leveä; tilasta otti uuni 8 jalkaa, siis lähes puolet. Siinä oli
          kolme erikokoista ikkuna-aukkoa. Kaksi työntölaudalla varustettua aukkoa ja
          kolmas, pieni, pyöreä aukko uunin takaisessa seinässä. Aukoista oli
          peräseinässä ovea vastapäätä oleva suurin; sivuseinässä oli toinen vähän
          pienempi. Nykyään käytetään pirttiä vain kaikenkaltaisen roinan, kuten
          puuastioitten y.m. säilyttämiseen. Norin ukko kertoi, että ennenmuinoin oli
          yleiseen asuttu tällaisissa suomalaissaunoissa, mutta että niistä oli
          luovuttu jo niin kaukaisina aikoina, ettei sitä nykypolvi enää muistanut.
        </p>
        <p class="paragraph">
          Aikomukseni oli mennä täältä pohjoiseen päin Svärdsjön, Bollnäsin ja
          Ockelbon rajalla olevaan <i>Saunamäen</i> suomalaiskylään, jossa sanottiin
          asuvan kolme naapurusta, joista kaksi suomalaista, toinen niistä tehtaan
          alustalainen ja joissa yhteensä oli vain 9 henkeä. Mutta kun sieltä ei ollut
          toiveita saaliista, kun kerran Nori tiesi vaiheet paremmin kuin itse
          asukkaat ja kun hyvissä ajoin aioin olla tehtaalla, en tänään mennyt
          edemmäs.
        </p>
        <p class="paragraph">
          Norin kertomusten mukaan oli Saunamäkeen ensiksi tullut suomalainen sotamies
          Heikki Eerikinpoika Ståhl Uudeltamaalta n. 1730 paikkeilla. Hän oli ollut
          Kaarle XII:n Norjan retkellä v. 1718 ja joitakuita vuosia myöhemmin
          asettunut tänne.
        </p>
        <p class="paragraph">
          Samoihin aikoihin oli pari tämän maan entistä suomalaista <i>Tikkalasta</i>
          (Bocksjö) Helsingin metsiltä perustanut muut talot. Vanha Ståhl oli ottanut
          Kalvolan kylästä vaimokseen <i>Anna Kalvoisen</i>, jonka vanhemmat samoihin
          aikoihin olivat tulleet Suomesta. Ståhl oli kuollessaan ollut 80-vuotias.
          Hänellä oli ollut kolme lasta, jotka kaikki kuolivat pieninä. Ståhlin
          tilalle tuli tänne tehtaalta <i>Taneli Antinpoika</i>, jonka oleskelu tuli
          lyhyeksi. Hänen jälkeensä tuli Bocksjöstä <i>Elias Antinpoika</i>, joka
          menetti talon ruukin alustalaiseksi. Sitten tuli Jan Heikinpoika Hynnilästä.
          Tämän poika Pekka <i>Juhonpoika</i> elää ja asuu siellä vieläkin.
        </p>
        <span class="page-number" id="p63">[s. 63]</span>
        <p class="paragraph">
          Käännyimme siis kotiinpäin tehtaalle, jonne laskettiin olevan ¾ penikulmaa.
          Tiellä kuljimme pienen yksinäisen suomalaistalon <i>Särkimäen</i> ohi.
          Isäntä ei ollut kotona. Hän oli mennyt rovastilaan vieden mukanaan
          tytärpuolensa erään tehtaan rengin kanssa vihittäväksi, sillä viime pyhänä
          ei tuota yhteenliittämistä voitu toimittaa, kun ruukin isäntä oli poissa.
          Kello oli vain 2, kun saavuin tehtaalle. Täällä jouduin nyt nokitusten
          »inspehtori» Bergströmin kanssa, josta jo kulkupuheina olin kuullut enemmän
          kuin olin toivonut. Minua kohtaan oli hän sangen kohtelias, ainakin
          puheissaan; hänen tekosensa sitä vastoin olivat vähemmän kiitosta
          ansaitsevia. Hänen heikkoutensa hienohelmojen suhteen oli tehnyt hänet
          vihatuksi ja halveksituksi. Piiat, tytöt, akat, kaikki hänelle kelpasivat,
          ja jos hän heille antoi palkkioitakin, niin nämä hänen nimeään eniten
          vahingoittivat, elleivät muuta voineet, niin kielin hampain. Hänen rouvansa,
          jolla olisi luullut myöskin olevan jotakin sanottavaa, oli liian viisas
          asiaan sekaantuaksensa. Alaisilleen oli hän ankara ja kova, jonka vuoksi
          oikeudessa oli esitetty monia valituksia. Niiden johdosta oli hänet vihdoin
          viimein tuomittu viralta ja tänä syksynä piti hänen muuttaa ruukilta pois.
        </p>
        <p class="paragraph">
          Seuraavana päivänä, sunnuntaina heinäkuun 13:ntena, oli tehtaalla häät.
          Nuori pari oli jo myöhään lauantai-illalla tullut rovastilasta; ja
          tehtaanisäntä, joka piti häät, oli päivällisille kutsunut naapureita ja
          morsiamen sekä sulhasen sukulaisia. Näistä kiinnitti eräs <i>Lo</i> niminen
          talonpoika, varhemmin mainitsemani tytön isä, huomiotani. Hän oli järkevä ja
          toimelias mies ja miltei ainoa, jonka kanssa halusin keskustella. Hän ja
          Nori olivat ainoat, jotka taisivat lukea suomea ja jotka omistivat
          suomalaisen virsikirjan. Hänen emäntänsä oli ruotsalainen, mutta hänkin
          viisas ja järkevä ihminen, jonka puheessa ja olennossa oli säädyllisyyltä ja
          arvokkuutta. Häntä vaivasi onnettomuudeksi kaulakasvi, joka vuosien mittaan
          yhä paisui ja tuotti huolta hänen miehellensäkin. Lolla oli ruukin
          läheisyydessä sisarkin, kunniallinen ja arvokas eukko. Tämän ulkomuoto ja
          puhetapa olivat niin Juvan Taipaleen emännän tapaisia, että minä kauan <span
          class="page-number" id="p64">[s. 64]</span>juttuutin häntä voidakseni
          mielikuvituksissani ikäänkuin siirtyä kotiseudulleni. Muista vieraista ei
          ketään muuta kannata mainita.
        </p>
        <p class="paragraph">
          Kaikki söimme samassa pöydässä. Sulhanen oli nuori mies, joka oli ollut
          viime Norjan sodassa. Morsian oli suomalaistyttö, joka oli palvellut
          kartanossa. Hän olisi muuten ollut kaunis, ellei nenä olisi ollut terävä
          kuin naskali ja silmät tuimat kuin tarujen käärmeen (basiliskin). Päässä oli
          kullattu kruunu, joka oli kirkon omaisuutta. Päivällisen jälkeen alkoi
          tanssi. Ensin tanssitti talon isäntä morsianta ja sitten emäntä sulhasta.
          Tanssittiin n.s. hambo-polskaa. Kun koko hääväki oli tanssittanut nuorta
          paria, laskettiin eteiseen morsianta katsomaan tullut kutsumaton nuoriso
          sisälle. Siitä tuli seuraan lisäksi joukko nuoria tanssijoita. Soittaja oli
          naapurista eräs mylläri, joka kitkutti kitisevää viuluansa ja jolla oli
          tapana, saatuansa polskan käyntiin, lopettaa niin äkkiarvaamatta, että moni
          pari, ollen kovassa vauhdissa, oli kellahtaa nurin niskoin. Väliajoilla
          kavaljeerit menivät pihalle vilvoittelemaan ja keräämään uusia voimia.
          Naiset jäivät sisälle tuoleille istuskelemaan ja levähtämään. Kun ääniä taas
          alkoi kuulua myllärin viulunkäyrästä, riensivät pojat sisälle ottamaan kukin
          kainaloisen kanansa, jonka kera menivät taas tanssin pyörteisiin, kunnes
          muutaman kierroksen jälkeen taas oli pysähdyttävä kesken iloa. Joka väliaika
          kesti 10, tanssi korkeintaan 5 minuuttia. En tanssinut edes morsiamen
          kanssa, vain emännän kanssa pyörähdin muutaman kerran lattialla. Koko illan
          tanssittiin polskaa ja valsseja. Minun pyynnöstäni tanssittiin pari kertaa
          n.s. kulldansen'ia, joka jo kauan sitten oli jäänyt muodista pois. Tytöistä
          kunnostautui erikoisesti sulattomestarin tytär, joka jo kooltaankin oli
          päätään muita pidempi.
        </p>
        <p class="paragraph">
          Miesten väliajoilla ulkona vilvoitellessa tytöt, sen sijaan että olisivat
          syöneet konvehteja, tarjosivat toisilleen <i>tukkoa</i>. Minun ei enää ollut
          tarvis kysellä, mitä he pureskelivat, mutta olin sitä uteliaampi näkemään ja
          maistamaan sitä. Menin siis erään tytön luo, jota pidin sievimpänä, ja
          pyysin saada palan tukkoa. Fipä hän kauan siekaillut, vaan levitti
          leukapielensä ja otti suustansa purustamansa annoksen. Hän <span
          class="page-number" id="p65">[s. 65]</span>olisi pistänyt sen suoraan
          suuhuni, ellen äkkiä olisi vetäytynyt takaisin. Olin sekä kummastunut että
          hämilläni tästä hänen avuliaisuudestansa. Kun huomautin, ettei hänen juuri
          olisi tarvinnut tarjota minulle omia purustuksiansa, hän vain naurahti ja
          sanoi: Mitä enemmän pureskeltu, sen parempaahan se on, ja eihän tukko mitään
          muuta olekaan kuin purustusta (tukko — tuggor). Kysyin eikö hänellä sitä
          ollut muualla kuin suussaan ja pyysin saada sitä näytteeksi. »Niin
          mielelläni», sanoi hän ja veti liinansa alta rintojensa välistä suuren
          kappaleen, joka oli yhtä lämmin ja hikinen kuin sen säilytyspaikkakin.
          Menetin tukonhimoni ja annoin hänen pitää herkkunsa omaksi tarpeiksensa.
          Käännyin erään pojan puoleen. Hän toiselta taholta minulle hankki sellaisen
          kappaleen, joka ei ainakaan ollut juoksevassa tilassa. Siinä oli pihkan
          maku, silti oli siitä väkevin pihka-aines jo imeskelty. Ehkä siinä lisäksi
          oli vienosti aromaattinen maku, mutta niin heikko, että tuskin saatoin sitä
          erottaa.
        </p>
        <p class="paragraph">
          Pian poistuin huoneeseeni, johon kutsuin Lon vaimoineen. Pidimme pitkät
          pakinat. Etenkin tahtoivat he kuulla Suomesta, johon Lo viime sodan aikana
          oli jonkunverran tutustunut. Siirryimme aiheesta toiseen. Luin hänelle
          lopuksi joukon loitsurunoja, jotka tuntuivat häntä suuresti miellyttävän.
          Hänkin kertoi puolestaan muinoin näillä main käytetyistä taioista. Muun
          muassa mainitsi hän, että Ockelbon suomalaismetsillä <i>Poasolan</i> kylässä
          oli n. 80 vuotta sitten elänyt vanha ukko, <i>Samuel Matinpoika
          Poasoinen</i>, jota usein sanottiin myös <i>Iso Kupi Poasolan</i>, aikoinaan
          kuulu noita. Tämän tempuista kertoi Lo m.m., että hänellä oli ollut tapana
          keväisin kiskoa maasta juurineen niin suuri pihlaja kuin suinkin jaksoi. Sen
          hän oli halkaissut siten, että vain juuri ja latvapuoli jäivät
          halkaisematta. Ristinpäivän aamuna hän asetti tuon pihlajanaukon navetan
          ovelle. Hän ajoi sitten lampaat ulos sillä tavoin, että niiden oli mentävä
          tuon halaistun pihlajan läpi. Se oli suojeluskeino metsänpetoja vastaan ja
          suojeli susilta ja karhuilta. Kerran oli pässi pelännyt viritettyä pihlajaa
          ja loikannut koko laitteen yli. Ukko oli tokaissut: <i>»Kaikki sain kuntoon,
          mutta sen yhen juutas vei»</i> Mutta niinpä kumminkin kävi, että sinä <span
          class="page-number" id="p66">[s. 66]</span>kesänä sudet söivät tahi
          raatelivat kaikki lampaat paitsi tuota ainoata, joka karkasi yli.
        </p>
        <p class="paragraph">
          Poasoinen oli myöskin hajoittanut ja karkoittanut sadepilvet siten, että hän
          paloitteli ne puukolla, hyppeli korkealle ilmaan, puhalteli ja touhusi.
          Manauksesta muisti Lo vain säkeen: <i>»Kahen puolen kaunihisti.»</i> Minä
          saatoin hänen suureksi tyydytyksekseen muististani lukea koko läksyn.
          Vuorostaan lauloi Lo minulle useita runoja, jotka kaikki ennestään hyvin
          tunsin.
        </p>
        <p class="paragraph">
          Myöskin <i>Filisen</i> <i>Kivimäeltä</i> olin tänään saanut käsiini ja
          tarkoin tutkinut, mutta saamatta mitään. Ainoa, minkä hän sanoi tietävänsä,
          oli se, että ensimmäinen Suomesta <i>Pöntilään</i> tullut <i>Pöntinen</i>
          oli <i>Olli Pöntinen</i>, joka eli 90 vuoden vanhaksi. Hänen poikansa oli
          <i>Pekka Ollinpoika</i>, tämän poika <i>Olli Pekanpoika</i> eli 60 vuoden
          ikään, tämän pojalla <i>Pekka Ollinpojalla</i>, joka eli 67 vanhaksi, oli
          vain yksi poika, joka kuoli nuorena, mutta monta tytärtä, joista Kati,
          Krister Kristerinpojan vaimo, vieläkin elää.
        </p>
        <p class="paragraph">
          Eräs toinen suomalainen, <i>Pentti Pekanpoika</i> Saunamäeltä, luki minulle
          <i>koin-luvun</i>, aivan tavallisen täällä metsillä.
        </p>
        <p class="paragraph">
          Illallisen jälkeen menin vielä kerran kemuja katsomaan. Ne oli sillä aikaa
          muutettu ruokasalista mankelilatoon. Sieltä ne lienee edelleen myöhemmin
          yöllä muutettu, väen vähetessä, erääseen renkikamariin, missä leikki loppui
          klo 2 yöllä.
        </p>
        <p class="paragraph">
          Jos siis näistä häistä tekisi päätelmiä, niin näyttäisi tanssi olevan niiden
          ainoana huvipuolena, lukuunottamatta mitä morsiamella ja sulhasella on
          odotettavissa. Se onkin tehnyt lopun vanhoista leikeistä. Se kummastutti
          minua sitä enemmän kuin kauniina vuodenaikana kaunis luonto olisi tarjonnut
          paljon enemmän tyydytystä kuin tanssiminen, oikeastaan polskan survominen
          kuumassa huoneessa. Taalalaiset eivät liene niin tanssinhaluisia kuin
          suomalaiset. Nämä ovat tuon tavan oppineet helsinglantilaisilta, jotka
          lienevät kovin tanssiin innostuneita.
        </p>
      </div>
      <span class="page-number" id="p67">[s. 67]</span>
      <div class="chapter">
        <h2 id="chapter5">5. Eksyksissä. Itä-Taalain ja Helsinglannin kyliä kiertelemässä.</h2>
        <p class="paragraph">
          Oleskeltuani kahdeksan päivää Svärdsjössä päätin seuraavana päivänä,
          heinäkuun 14:ntenä, jatkaa matkaani <i>Itä-Taalaihin</i>.
        </p>
        <p class="paragraph">
          Maanantaina, heinäkuun 14 p:nä sonnustauduin matkaan. Aikomukseni oli
          lähettää kyytimies viemään kirstuani Schwabenin tehtaalle ja itse kiertää
          Vårdsjöbon ja Källbon kylien kautta tavatakseni kahta suomalaista, joiden
          kerrottiin olevan eteviä runolaulajia: nimittäin Jon Joninpoika <i>Fors</i>
          ja Källbon Ulle. Mutta tehtaan isäntä vakuutteli tekeväni turhaan 5
          penikulman mutkan, jos he eivät olisikaan kotona, vaan metsätöissä, tahi
          mitä hän piti vieläkin luultavampana, etteivät he mitään osaisi. Nämä ja
          muutkin syyt aiheuttivat matkasuunnitelmani muutoksen. Annoin siis vähän
          juomarahoja morsiamen isälle, jonka olin palkannut oppaakseni, ja annoin
          hänen mennä matkoihinsa. Vaihdettuani itselleni pikkuseteleitä lähdin
          seuranani 14-vuotias poika Schwabenin tehdasta kohti vievää polkua
          taivaltamaan. Polun näki tasaisella maalla hyvin, mutta kallioilla ja
          vetelillä suomailla se hävisi, joten sitä oli ikäänkuin vainuttava
          läheisiltä kangasmailta. Saattajani oli Lon nuorin poika, joka kylläkin oli
          älykäs ja reipas. Hänen pienen öölantilaisen näköisen suomalaishevosensa
          selkään sidoimme kirstun ennen kertomaani tapaan. Itse kävelimme rinnalla.
          Mietiskelin itsekseni, pitikö lapsen kera lähteä metsille, mutta kun hän
          sanoi tuntevansa tien ja minä mielestäni olin kyllin mies puolestani, niin
          en tahtonut osoittaa pelkoa, semminkin kun olin hyvin aseistettu. Sain pian
          kyllä varomattomuuttani katua. Kello <span class="page-number" id="p68">[s.
          68]</span>12 jätimme Svartnäsin tehtaan kulkien luodetta kohti. Emme olleet
          päässeet pidemmälle kuin Munterin luo, ennenkuin oivalsimme, ettei pieni
          hevonen jaksaisi kuljettaa raskasta taakkaa. Meidän täytyi keksiä muita
          keinoja. Tavattuamme tieltä <i>Piiskoisen</i> Nilslarsbergistä teimme hänen
          avustamanaan haasianriu'uista purilaat, joten hevonen sai vetää taakan sen
          sijaan että olisi sen kantanut. Siten kulutimme kumminkin kallista aikaa
          luullen silti ajoissa ennättävämme perille. Sivuutettuamme muutamia
          yksinäisiä torppia tulimme suureen metsään. Täällä löysin neljä mansikkaa,
          kesän ensimmäiset. Kun lapsena olin pitänyt mäihästä, niin kuorin tuon
          tuostakin mäntyjä polun poskesta. Lopulta löysin erään, josta sain runsaan
          sadon, kumma kyllä, kun kesä jo oli siksi pitkälle kulunut. Tässä teimmekin
          pysäyksen ja minä ja poika kiipesimme puuhun kuorien sen latvasta juureen
          asti. Meidän siinä ahnaasti hotkiessamme mehukasta mäihää seisoi hevosraukka
          nälissään vieressä kuivalla kankaalla, missä ei ollut muuta syötävää kuin
          kanervia ja puolukanvarsia. Ja niinpä taaskin hukkasimme tunnin pari. Ja kun
          saavuimme erään Sixten järven salmen rannalle, en helteisen auringonpaisteen
          vuoksi voinut vastustaa mielitekoani, vaan menin molskimaan sen laineisiin.
          Niin siis matkasimme enemmän huvitellen kuin ajatellen päämääräämme.
        </p>
        <p class="paragraph">
          Tultuamme Sixteniin, Svartnäsin tehtaanisännälle kuuluvaan pieneen taloon,
          joka punaisine ulkohuoneineen oli niin erilainen kuin talonpoikaistalot, oli
          hevosemme sekä väsynyt että nälkäinen. Meidän oli annettava sen siis
          levähtää. Mekin söimme täällä myöhäisen päivällisen. Kun siis läksimme, oli
          jo päivä iltaan painumassa. Olimme tuskin päässeet talon näkyviltä,
          ennenkuin eksyimme tieltä. Poika juoksi takaisin tiedustelemaan. Hän palasi
          tuoden sen neuvon, että meidän kaikissa tienhaaroissa t.s. pienien polkujen
          risteyksissä oli varottava vasempaan käteen kääntymästä, viisaus, jonka
          renki oli neuvonut. Kun kysyin pojalta, miten hän oli minulle sanonut, että
          hän osaa perille, vastasi hän reippaasti, että hän kyllä muutama vuosi
          sitten oli ollut Schwabenin tehtaalla, mutta — talvisaikaan. Nytpä todella
          tulin levottomaksi, sillä sinne oli 1 ½, penikulmaa erämaataivalta, <span
          class="page-number" id="p69">[s. 69]</span>ja jos eksyisimme suurille
          saloille, niin kävisi kuten monen, jotka eivät sieltä milloinkaan osanneet
          takaisin. Etenkin pelkäsin suuria Helsinglannin metsiä, jotka monen
          penikulman mittaisina levisivät oikealla kädellä ja joiden synkkä näkökin jo
          meitä pelotti. Muistin nyt tarinoita, joita olin kuullut henkilöistä, jotka
          olivat näihin metsiin eksyneet ja sinne menehtyneet. Ja minun olisi tehnyt
          mieleni palata Sixteniin hankkiakseni varmemman oppaan, mutta oli olevinaan
          niin kiire, ettei ollut aikaa viivyttelyyn. Päätin siis luottaa kohtaloon.
        </p>
        <p class="paragraph">
          Olimme kulkeneet noin puolen penikulmaa, kun vähän ennen auringon laskua
          tulimme pienelle aukeamalle, niittytilkulle, josta joskus lienee korjattu
          heiniä. Tässä meillä oli valittavanamme kaikkiaan kolme polkua, jotka kaikki
          samasta kohdasta haarautuivat eri suuntiin. Sanaakaan sanomatta valitsi
          poika keskimmäisen, joka näytti eniten poljetulta. Enkä minäkään tahtonut
          edes kysyä, oliko hän asiastaan varma, sillä pelkäsin saavani epäröivän
          vastauksen. Itsekin, jos olisi pitänyt valita, olisin sitä lähtenyt
          seuraamaan. Mutta tuskinpa olimme ennättäneet puolta neljännestä, ennenkuin
          polku haarautui monille eri tahoille, puikkellehtien ryteikköihin, niin että
          oli mahdotonta päästä tiheiköistä läpi. Käsitimme, että se oli pukkien ja
          vuohien tekemä ja että olimme noudattaneet Sixtenin pikkukarjan metsäteitä.
          Käännyimme takaisin ja ennätimme vielä, ennenkuin aurinko oli laskenut,
          äskeiseen haarakohtaan. Katselimme pelokkaasti sekä jäähyväisiään jättävää
          aurinkoa että ympäröivää synkkää metsää, jonka haamut tuntuivat tunkeutuvan
          meitä yhä lähemmäksi. Väsynyt hevosemmekaan, jota meidän hätistelemällä ja
          lyömällä oli yritettävä saada laahustamaan eteenpäin, ei lisännyt ilon eikä
          toivon tunteita. Sillä oli mahdotonta ajatella, että jättäisimme kirstun
          metsään ja ratsastaisimme yöksi takaisin Sixteniin. Annoimme siis kohtalon
          ratkaista ja laitoimme kolme arpaa, joista minä vedin yhden. Arpa ratkaisi
          vasemmanpuolisen polun. Mutta kun poikaa oli varoitettu vasemmanpuolisesta,
          ei hän siihen suostunut. Ja kun minullakaan ei ollut muita järkisyitä
          vasemman puolustukseksi kuin sat<span class="page-number" id="p70">[s.
          70]</span>tuma, niin lähdimme oikealle kädelle. Mutta kun olimme kulkeneet
          ehkä niukan neljänneksen, niin suurehko kaskiryteikkö sulki tien ja pääsyn
          edelleen. Minun on myönnettävä, että molemmat jouduimme pelon ja
          levottomuuden valtaan, eikä paljolla pitänyt, ettei kyynel herahtanut
          silmääni, sillä jo poikana olin saanut kokea, mitä suureen korpeen eksyminen
          merkitsee. Kun kaski oli joltisellakin vaaralla, kiipesin pisimmän kuusen
          latvaan nähdäkseni ympärilleni. Näkyä en koskaan unohda. Aurinko juuri laski
          vaaleanpunertavana taivaan rannan alle. Kaikkialla, niin kauas kuin silmä
          kantoi, näkyi äärettömiä metsiä, jotka tummana merenä ympäröivät minut.
          Joutui lamauttavan tunnelman valtaan, kun penikulmien mittaan ei näkynyt
          merkkiäkään inhimillisestä viljelyksestä. Ei torppaa, halmetta, ei edes
          valoisaa täplää tuossa tummassa taulussa, eikä mikään ihmisen läheisyyttä
          muistuttava ääni kuulunut vaaniviin korviini. Oli hiljaa kuni haudassa, vain
          alhaalla jalkojeni alla oleva hevonen väsyneenä kuin huoahti. Kauas
          etäisyyksiin tähystelevät silmäni olivat kauemmin katseltuani huomaavinaan,
          että kaukana lännessä metsä ikäänkuin vaaleni. En ollut maahan
          laskeutuessani varma johtuiko se laskevan auringon sammuvista säteistä tai
          oliko se vain silmän harhakuva tai luulottelu. Eipä tuo havaintoni suuri
          ollut, mutta ehkä sentään nykyisessä tilanteessamme. Metsän vaaleammasta
          vivahduksesta lännessä käsin päättelin, että siellä päin on koivumetsiä. Ja
          kun koivumetsiä täällä kasvaa vain kasketuilla mailla, missä tuli on
          riehunut ja johon siis syntyy nuorempi metsäkerros, niin arvelin lähimpien
          ihmisasuntojen sieltä päin olevan etsittävissä. Se antoi meille lisäaiheen
          seurata vasenta polkua. Ja minä jo epäilin, että Sixtenin renki ehdoin
          tahdoin yritti narritella meidät Helsinglannin erämaille.
        </p>
        <p class="paragraph">
          Palasimme siis kolmannen kerran polunristeykseen. Mutta nyt oli aurinko,
          joka oli ollut sekä valaisijamme että kompassimme, kadonnut. Jotta väsynyt
          eläin saisi edes hetken levähtää ja syödä jonkun korren polun ohesta, annoin
          pojan jäädä sen luo risteykseen ja itse juoksin minkä kerkisin
          vasemmanpuoleista polkua nähdäkseni, eikö sekin kuten <span
          class="page-number" id="p71">[s. 71]</span>nuo toiset lopahtaisi johonkin
          näreikköön tahi ryteikköön. Juosta hölkytettyäni runsaan neljänneksen ja
          palattuani oli jo hämärä, kun tulin muun matkaseurani luo. Nyt kiiruhdimme
          minkä voimme hakeutuaksemme ihmisasunnoille joutumatta syvemmälle korpeen.
          Mutta kun pimenemistään pimeni, niin oli meidän vaikea pysytellä polulla.
          Hevonen, jolla piti olla paras vaisto, pyrki alituiseen poikkeamaan poluilta
          hamuillakseen ruohonkorsia. Pojan oli siis lyönnein ja sivalluksin ajettava
          sitä eteenpäin minun juostessani edellä kuin vainukoira nuuskimassa polkua,
          jolta vähä väliä eksyimme. Monesti lankesin juuriin ja kiviin.
          Välinpitämättömänä mustelmista ja haavoista olisin mieluummin väsymyksen
          uuvuttamana heittäytynyt pitkäkseni maahan. Siten pimeässä haparoiden
          tulimme puron luo, jonka yli oli kahlattava. Tiukan etsiskelyn jälkeen minun
          lopulta onnistui keksiä hävinnyt polku, joka pian alkoi kulkea ristiin
          rastiin, tahi pikemminkin: joka haaraantui niin monille tahoille, että oli
          mahdotonta niitä noudattaa. Kuljimme kotvan yli mäkien ja vuorien entiseen
          suuntaan poluista piittaamatta, kunnes vihdoin väsyneinä ja pimeyden
          ympäröiminä päätimme pysähtyä korpeen yrittääksemme paremmalla onnella
          seuraavana aamuna pyrkiä sen sokkeloista pois. Seisahduimme mäen kupeelle
          tavattuamme vanhan miilukopin, joka ainakin todisti, että täällä joskus oli
          ihmisiä oleillut. Kun hevonen riisuttiin, tuntui kuin sekin olisi päästänyt
          syvän helpotuksen huokauksen. Tutkittuamme tienoota lähemmin tapasimme
          suosta, kuten meistä näytti, lahonneen aidan ympäröimän murroksen. Tänne
          talutimme hevosen ja kammitsoimme sen jalasta köyteen. Nyt oli jäljellä
          kysymys, mihin itse menisimme. Hiilikoppiin emme uskaltaneet ryömiä peläten
          käärmeitä, jotka tavallisesti oleilevat sellaisissa paikoissa. Silloin
          muistin, että minulla kirstuni pohjalla oli tulikivenpalanen ja tulukset
          taskussa. Ei ollut muuta neuvoa kuin pimeässä varovasti penkoa vaatteet,
          paperit ja kirjat niin, ettei tulikivenpala kierähtäisi nurmelle, josta se
          olisi jäänyt löytämättä. Kauan kopeloituani pohjalla olevia pikkusälyjä
          löysin mitä etsin, ja pian meillä oli loimuava nuotio, sillä kuivia risuja
          oli viljalti. <span class="page-number" id="p72">[s. 72]</span>Tunsimme
          itsemme onnellisiksi nälkäämme tyydyttäessämme veljellisesti jaetuilla,
          pojan äidin antamilla eväillä. Hänellä oli kontissaan kolme leipää, pieni
          rasiallinen voita ja juustonkimpale. Sitten taitoimme itsellemme
          kuusenhavuja vuoteeksi nuotion ääreen ja aloimme tulen loimutessa vuoron
          perään kertoilla metsässä joskus kokemistamme seikkailuista.
        </p>
        <p class="paragraph">
          Kun poika kuuli, että suossa oli aidantapainen, tuli hän iloisemmaksi ja
          rohkeammaksi ja vakuutti huomenna löytävänsä korven kätköistä ihmisilmoille.
          Kysymykseeni, mikä antoi aihetta sellaiseen toiveeseen, kun hän vielä äsken
          oli sanonut pelkäävänsä, että ehkä kuolisimme nälkään korvessa, vastasi hän
          isänsä sanoneen: »Poikani, jos joskus eksyt metsään, etkä auringon asemasta
          etkä petäjien oksista voi suuntaasi määrätä, niin kävele, kunnes löydät
          aidan ja seuraa sitä, kunnes löydät veräjän. Veräjän puolella on aina lähin
          kylä tai talo, sillä ei ole niin tyhmää ihmistä, ettei hän käytä lähintä
          tietä tullakseen kotiinsa.» Pian sain kokea, että havainto oli oikea, ja
          kerron sen niitä varten, jotka joutuvat samaan pulmaan kuin minäkin.
          (Mainittakoon myös, että männyn oksat ovat tuuheampia etelän puolella,
          heikompia ja harvempia pohjoispuolella). Juteltuamme tämäntapaisia ja
          päätettyämme aamulla etsiä veräjää nukuimme niin hyvin kuin nuotion ääressä
          on mahdollista. Siinähän on usein noustava kohentelemaan riutuvaa tulta.
        </p>
        <p class="paragraph">
          Aamupuolella nukuin sikeästi enkä herännyt, ennenkuin aurinko jo oli
          korkealla. Herätin pojan aamu-unistansa ja lähetin hänet seutua
          tarkkailemaan itse jäädessäni riutuvan valkean ääreen. Hän palasi pian
          tuoden ilosanoman, että kylä oli lähellä ja että hän oli ollut talossa ja
          saanut tiedon, että olimme oikealla tolalla. Olimme tulleet penikulman
          Sixtenistä, ja jäljellä oli puoli tehtaalle. Kun nyt nousin lähemmin
          tähystelemään, näin talon mäellä yläpuolellani ja että olimme viettäneet
          yömme haassa, vain muutaman kivenheiton päässä talosta. Ellei pimeä olisi
          meitä eilen illalla yllättänyt, olisimme sen nuotioltamme nähneet. Menin
          taloon. Se oli ensimmäinen <i>Viitalan</i> kylässä (Björnåsen) <i>Altan</i>
          suomalaismetsillä. Olin siis Helsinglannin alueella. Kun minulle oli
          neuvottu täällä elävän erään Juho Nuutin<span class="page-number"
          id="p73">[s. 73]</span>poika nimisen ukon, jonka sanottiin taitavan
          parannuslukuja kyselin heti, missä talossa hän asui. Juuri sellaisia
          ukkojahan etsiskelin. Hehän olivat vanhimpia suomalaisia ja puhumatta siitä
          mitä loitsuja osasivat, voivat parhaiten selvitellä paikkakunnan entisiä
          oloja.
        </p>
        <p class="paragraph">
          Täältä oli hänen taloonsa runsas puoli neljännespenikulmaa. Jätin pojan
          hevosineen kujan suuhun ja menin itse taloon. Ukko vielä veteli unia
          tullessani, mutta tytär herätti hänet. Nuori emäntä kestitsi minua
          lämpimällä maidolla. Sellainen tuntui olevan paikkakunnan tapa. Sillä vaikka
          pistäydyin suomalaispirttiin vain tietä kysymään, riensi emäntä aina
          tarjoomaan suuren kipollisen rieskamaitoa, jolla saatoin janoni sammuttaa.
          Tässä tavassa piili vanhaa vieraanvaraisuutta, jota voisi sanoa
          patriarkalliseksi. Sellaisen tapaa paimentolaiskansoilla, jotka elävät
          karjansa antimista. Kun ukko oli saanut kaatiot jalkaansa, tuli hän esille.
          Vanha ja harmaa hän oli kuin varis. Aloimme, kuten tavallista, ensin
          selvitellä kumpikin henkilöllisyyttämme j.n.e. ja vasta sitten penkoa suomen
          kansaa ja kieltä. Hän sanoi omistavansa pienen suomalaisen kirjasen. Se oli
          hyvin säilynyt, duodesikokoinen <i>»Vähä Catechismus, erinomaisten
          kysymysten ja vastausten cansa ulgosvedetty Suomen kielen Catechismuxesta,
          ensistä oppivaisten tähden. Ericus Erici. Episc. Aboensis. präntätty
          Stockholmisa Ignatius Meurerildä anno 1629.»</i> Hän sanoi vanhempiensa
          tuoneen sen mukanansa Suomesta. Sillä hänen isänsä oli lapsena isänsä kera
          lähtenyt kotimaastansa venäläisiä pakoon ja tullut tänne Ruotsiin. Tämän
          piti tapahtuneen n. 120 vuotta sitten. Ukon isoisän nimi oli ollut <i>Juho
          Makkoinen</i>, ja oli hän ollut 102 vanha kuollessaan. Hän oli tullut
          vaimoineen ja lapsineen, mutta ukko ei muistanut mistä. Hänellä oli ollut
          kaksi poikaa <i>Nuutti</i> ja <i>Lasse</i>, joista edellinen, ukon isä, oli
          kuollut 63:n ikäisenä, ja hänen poikansa Juho Nuutinpoika Makkoinen oli nyt
          70:n vanha. Kysyin, tahtoisiko hän myydä minulle kirjansa, vaikka olinkin
          varma, ettei hän tuosta harvinaisuudesta luopuisi. Miten hämmästyinkään
          kuullessani, että hän heti suostui pyyntööni ja päälle päätteeksi pyysi
          siitä vain kaksi killinkiä. Niin mielelläni kuin harvinai<span
          class="page-number" id="p74">[s. 74]</span>suutena sekä muistona matkoiltani
          suomalaismetsillä sen olisinkin tahtonut omistaa, ei minulla olisi ollut
          sydäntä anastaa häneltä aarretta, uskonnollista nautintoa ja ainoata
          muistoa, mikä hänellä oli esi-isistänsä ja heidän paostaan Suomesta. Mutta
          nyt en voinut muuta kain olla vihoissani siitä vähästä arvosta, mikä sillä
          hänen silmissään oli. Mutta niinhän on ihmisen laita: mikä toiselle on
          arvokasta, sitä toinen halveksii — vain raha on väline, jota kaikki
          ymmärtävät ja joka puhuu heidän sydämillensä. Vaikka muuten olisin antanut
          taalarin tuosta pienestä kirjasta, annoin nyt vain neljä killinkiä, josta
          hän niin ilostui, kuin olisi tehnyt hyvänkin kaupan. Hänen puolustuksekseen
          on mainittava, ettei hän sitä osannut lukea enempää kuin ruotsalaistakaan
          kirjaa.
        </p>
        <p class="paragraph">
          Hän oli jo puheen lomassa myöntänyt osaavansa monta loitsua, mutta kun minä
          kiihoittaakseni häntä tulin maininneeksi, etten minäkään niissä asioissa
          ollut juuri eilispäiväinen teirenpoika, vaikken noita temppuja uskonutkaan,
          hän joko pelkäsi minussa tapaavansa mestarinsa tahi luuli minua luopioksi —
          oli miten oli, mutta sanaakaan en häntä enää saanut sanomaan. Kuulin
          sittemmin hänen langoltansa, että ukko kyllä osasi ja että hän oli hanakka
          niitä oppimaan, mutta etteivät ne vielä olleet oikein päähän puuttuneet.
          Voidakseni oikein panna ukon tiukalle sain langon lupaamaan lähettämään ukon
          muka asioille tehtaalle, jossa toivoin vielä voivani häntä kuulustella.
          Mutta huomasin sittemmin, ettei ukko antanut vetää itseään nenästä.
          Omituisuutena mainitsen, että ukon kuva koko elinaikani on elävänä päilynyt
          mielessäni: hänen hopeahapsensa, hänen päänsä valkoinen kuin joutsen hänen
          vuoteen laidalla istuessaan. Olen aina miettinyt itsekseni — ollapa niin
          onnellinen, että saavuttaisi hänen ikänsä! Ja nythän olen jo paljon vanhempi
          ja sitä paitsi paljon pirteämpi.
        </p>
        <p class="paragraph">
          Kujassa tapasin pitkän, laihan ja vuosien kokoon lyyhistämän ukon, joka
          puhutteli minua suomeksi. Hän oli Råbackan <i>Norin</i> 80-vuotias veli. Hän
          pyysi, että minä loitsuillani parantaisin hänen luuvalonsa, joka oli vienyt
          käppyrään hänen selkänsä ja hartiansa. Kehoitin häntä kääntymään <span
          class="page-number" id="p75">[s. 75]</span><i>Makkoisen</i> ukon puoleen,
          jonne hän oli menossa, mutta hänen taitoonsa ei ukolla tuntunut olevan
          luottamusta. Otettuani muutamin kysymyksin selon siitä, ettei häneltä
          huonontuneen muistin vuoksi ollut tietoja saatavissa, erosin hänestä
          voimatta muuta kuin valittaa hänen raihnaisuuttaan. Koko <i>Viitalan</i>
          kylässä ei juuri muita ollutkaan, jotka olisivat osanneet suomea kuin tämä
          harmaahapsinen ukko ja Makkoisen perhe. Käväisin muissakin jo enimmäkseen
          ruotsalaistuneissa taloissa. Niissäkin kestittiin sekä minua että
          kyytipoikaani kuoripiimällä.
        </p>
        <p class="paragraph">
          Kello 10 tulimme Schwabenin tehtaille tai, kuten niitä myöskin joen mukaan
          nimitetään, Glitteråhon eli Fläteniin. Koko seutu on kaunis, mutta vielä
          kauniimpi tehtaaseen vievä tie. Herrasväestä tapasin kotona vain nuoren
          kirjanpitäjän Dan. Hartzellin, joka otti minut ystävällisesti ja
          vieraanvaraisesti vastaan ja osoitti minulle asunnoksi huoneen, jossa
          tehtaan perustaja Schwab eläissään oli asunut. Nykyään omisti tehtaan
          tukkukauppias de Ron Tukholmasta. Hän kävi ani harvoin tehtaalla. Tehtaassa,
          jota hoiti pehtori, tapasin vanhan sotamiehen, <i>Uddhvasin</i>, ainoan,
          joka täällä puhui suomea. Hän oli Svartnäsistä tullut 63:n ikäinen ja hänen
          oikea nimensä oli Olavi Laurinpoika <i>Pöntinen</i>. Hän oli kahdesti
          palvellut sotamiehenä ja saanut ensimmäisellä kerralla nimen <i>Udd</i>,
          toisella <i>Hvass</i> ja siitä nimi Uddhvass. Hänkin oli 1788 vuoden sodassa
          ollut Suomessa. Hän tiesi vanhojen kertoneen, että ensimmäinen Pöntinen,
          joka rakensi <i>Pöntilän</i> (Vestra Svartnäsissä), ennen oli ollut merimies
          ja käynyt monissa vieraissa maissa. Hänet olivat kerrankin tuulet
          kuljettaneet <i>»villi-turkin moahan»</i>. Siellä hän oli tovereineen mennyt
          paikkaan, missä heille tarjottiin kaikenkaltaisia juomia. Mutta hän epäili,
          että niihin oli sekoitettu unijuomaa tai horroksiin vievää ainetta, jonka
          vuoksi hän päinvastoin kuin toverit, oli sitä juovinaan, mutta vei vain
          huulilleen pikaria siitä milään maistamatta. Heille osoitettiin yöksi
          matala, pimeä huone. Toverit heti nukkuivat sikeään uneen. Mutta Pöntisen
          maatessa rauhattomana valveilla kuului yön hiljaisuudesta sellaista ääntä,
          kuin olisi katosta jotakin tipahdellut. Hän nousi ylös ja <span
          class="page-number" id="p76">[s. 76]</span>kun hänellä aina oli tulukset
          vyöllään, otti hän puukkonsa, kiskaisi tikun seinästä ja puhalsi tulen. Hän
          näki teurastetun miehen, joka koivistaan roikkui katosta, jotta veri pääsisi
          paremmin virtaamaan. (Kertomus kuulostaa hieman sadunomaiselta!) Pöntinen
          nosti katonnurkkauksen koholle ja ryömi ulos juuri, kun ovi aukeni. Ja pian
          alkoi kuulua tovereitten kuolonhuutoja. Siinä oli pidettävä kiirettä.
          Pöntinen juoksi minkä kintuista läksi ja ryömi lopulta suuren kiven alle.
          Siitä kulki ohi sekä ratsastajia että jalankulkijoita. Ettei tulisi ilmi
          siten, että aivastaisi tai että henki hajahtaisi, piti hän koko ajan
          haavanlehtiä suunsa ja sieraimiensa edessä. Kun hän vihdoin viimein uskalsi
          lähteä piilopaikastansa, pääsi hän säälivien ihmisten pariin, jotka
          auttoivat hänet pois paikkakunnalta.
        </p>
        <p class="paragraph">
          Eräs <i>»näkiä»</i> oli ennustanut kerran, että hän tulisi asumaan paikassa,
          missä neljä puroa juoksee ristiin järveen. Sellainen pitäisi Svartnäsin
          oleman. Monista Uddhvassin muistamista lauluista ja runoista kirjoitin
          muistiin erään toisinnon tunnettua: <i>»Hiiri läksi hipsumaan — —»</i>
        </p>
        <p class="paragraph">
          Iltapäivällä katselin Hartzellin seurassa tehtaan vasaroita ja ahjoja. Ne
          olivat täydessä käynnissä.
        </p>
        <p class="paragraph">
          Kun Upsalasta lähtiessäni en ollut ottanut lukuun sitä mahdollisuutta, että
          matka kävisi jalan, en ollut ottanut muita jalkineita kuin yhdet saappaat
          mukaani. Ne olivat nyt repaleina, joten täytyi jättää ne yöksi korjattaviksi
          voidakseni seuraavana aamuna niitä käyttää matkallani Rättvikin
          suomalaismetsiin. Mainitsen tämän sivumennen, kun pian saan kertoa, miten
          minun oli jatkettava paljain jaloin matkaani.
        </p>
        <p class="paragraph">
          Herra Hartzell seurasi hyväntahtoisesti mukana ja hän oli hankkinut veneen,
          jolla pääsimme yli Dalstugaan Bingsjön kappelissa, jota muinoin sanottiin
          Rättvikin finnmarkiksi. Soutajaksi saimme pienen pojan. Ensin oli soudettava
          hyvän matkaa Glitterån monien mutkien kautta, kunnes tulimme Amungeniin,
          joka on Taalain suurimpia järviä. Matkaa oli hyvinkin puoli penikulmaa,
          mutta suotuisan tuulen vuoksi edistyi se hyvin.
        </p>
        <p class="paragraph">
          Matkalla kertoi Hartzell eräästä Carl <i>Vibjörnssonista</i>, <span
          class="page-number" id="p77">[s. 77]</span>joka ypö yksin erakkona asui
          eräällä saarella. Hän oli jo n. 60:n ikäinen. Nuorena oli hän ollut
          mestarina ja sitten kirjanpitäjänä Dalforsin tehtaalla 30 vuoden ajan. Niinä
          aikoina oli hän usein talvella asunut tehtaan eräälle Viborg-nimiselle
          saarelle rakentamassa asunnossa. Tähän saareen vedettiin Tunasta malmi
          kesällä veneillä Dalforsiin vietäväksi. Kun tehdas lakkasi siltä taholta
          malmia tuomasta, jäi mainittu tupakin autioksi. Kun Vibjörnsson otti
          toimestaan eron, muutti hän tänne ja on siellä asunut monia vuosia kuin uusi
          Robinson. Joskus, tavallisesti sunnuntaisin, menee joku Dalstugan nainen
          ukon huonetta siivoamaan ja katsomaan, vieläkö hän elää. Hänellä lienee
          useita ja varakkaitakin sukulaisia (kasöörejä, ruustinnoja, patronessoja),
          jotka tahtoisivat ottaa ukon luokseen asumaan, mutta hän ei suostu saartansa
          jättämään. »No, millä hän elää?» kysyin minä. — »Lähimpien suomalaiskylien
          asukkaat vievät vuorotellen hänelle ruokaa, kiitollisuuden osoitukseksi
          siitä, että hän ennen kohteli heitä ihmisiksi.» Lyhyesti, hän on heidän
          holhokkinsa ja elää armopaloista.
        </p>
        <p class="paragraph">
          Tietysti tahdoin hänet nähdä, sillä erikoisuus vetää aina puoleensa.
          Soudimme saareen. Tarttuessani ovenripaan kuvittelin ukon hätkähtävän
          nähdessään vieraan astuvan sisälle ja että hän iloisesti kertoisi
          omituisesta elämästänsä. Eipä sinne päinkään. Ukko pisteli poskeensa
          parhaillaan ruokaa. Hän oli äsken tullut maalta lähimmiltä karjamajoilta,
          missä dalkullat olivat lahjoittaneet hänelle juustoa ja voita. Tätä
          saalistaan hän nyt söi antamatta meidän tulomme itseään vähääkään häiritä.
          Hän vain nyökkäsi meille kuin vanhoille tutuille ja jatkoi istuen
          ateriaansa. Huone oli saastaisen likainen, pöydällä ja lattialla oli
          ruoanjätteitä, paperia, kirjoja y.m. kaikki ihanana sekamelskana.
          Lammasnahkavällyt olivat vuoteella, joka talvella oli ukon varsinainen pesä.
          Hänen jokapäiväisenä työnään sanottiin olevan alituinen syömisen touhu,
          välillä juo hän kahvia ja ottaa silloin tällöin ryypyn, ettei maku suusta
          katoisi. Muuten oli ukko hilpeä ja hyväntuulinen, ehkä viinanaukkujen
          ansiosta. Suru ja ikävyys näyttivät hänelle olevan aivan tuntemattomia,
          vieläpä huoli nykyisestä ja huomisesta päivästäkin. Hän kertoi isänsä <span
          class="page-number" id="p78">[s. 78]</span>olleen Östergyllen rovastina.
          Isän nimi oli ollut Björnsson, mutta pojat olivat liittäneet eteen tavun
          <i>Vi</i>. Hän tuntui olevan kohtaloonsa tyytyväisempi kuin kukaan meistä.
          Mutta minä jätin hänet tuntien sääliä, miltei halveksumista hänen nykyisen
          eläimellisen olonsa vuoksi.
        </p>
        <p class="paragraph">
          Saarelta, joka oli parin pyssynkantaman suuruinen, soudimme kapean salmen
          yli Dalstugan rantaan. Kylän nimen ääntävät suomalaiset <i>Talatupa</i>.
          Nimi on ruotsalainen, alkuperäinen suomalainen nimi on jo unohtunut ajan
          virtaan. Poikkesimme Lisbetsgårdiin, missä söimme hyvän aterian omista
          eväistämme, kuten hölmöläinen Smålen kievarissa. Hartzell oli ollut siksi
          varovainen, että oli varustanut eväspussin mukaansa. Täällä oli se
          tarpeetonta, sillä Bingsjön väki on yhtä vieraanvaraista kuin muutkin, ja,
          jos siisteistä, hvvin rakennetuista taloista sekä vaateaitoista päättelisi,
          on osa muita näkemiäni metsäsuomalaisia varakkaampia. Vaateaitoissa näimme,
          paitsi kauniita seinämaalauksia, runsaasti puhtaita, useimmiten uusia
          naisten vaatteita, silkki- ja kambrikeliinoja, kamlottihameita, punaisia
          sukkia y.m. Eipä voi olla itseltään kysymättä, mikä on ollut syynä siihen,
          että Taalain Rättvikin suomalaismetsät sekä väkiluvun että varallisuuden
          suhteen ovat päässeet muiden edelle, vieläpä emäseurakunnankin, jossa
          kauhulla kerrottiin, että viime sunnuntaina oli haudattu kaksi nälkään
          kuollutta. Vastaus ei ole vaikeasti löydettävissä. Rättvikin suomalaiset,
          vaikka omistavatkin vain ⅝ kruununtaloa, ovat kaikki itsenäisiä talonpoikia,
          ja — mikä on vieläkin tärkeämpää — yhtään tehdasta ei ole läheisyydessä
          kansaa tyhjiin imemässä.
        </p>
        <p class="paragraph">
          Dalstuga, joka nykvään on suuri ja väkirikas kylä, kuten Bingsjö ja
          Finbykin, on alkuaan suomalainen siirtola, mutta on nyt muuttunut niin
          ruotsalaiseksi taalalaisasutukseksi, ettei jälkeäkään ole alkuperästä
          jäljellä — tuskinpa muistoakaan. Täällä ei ollut yhtään ihmistä, joka olisi
          ymmärtänyt suomen sanaa, eikä ketään, joka olisi voinut antaa pienintäkään
          tietoa kylän synnystä. Olen jo varhemmin huomauttanut siitä omituisesta
          välinpitämättömyydestä historiallisien muistojen suhteen, mikä kaikkialla
          ruotsalaistuneissa suomalaisissa on muuttunut täydelliseksi tietä<span
          class="page-number" id="p79">[s. 79]</span>mättömyydeksi. Sitä ei voi muuten
          selittää kuin siten, että he ruotsin kielen mukana ovat imeneet myös vihan
          sitä kansaa kohtaan, josta itse polveutuvat.
        </p>
        <p class="paragraph">
          Dalstugasta menimme metsän halki Bingsjöhön, jonne laskettiin olevan kaksi
          neljännestä. Bingsjön, tahi kuten suomalaiset nimittävät, »Pinsiöni» on
          suuri kylä, jossa on 20 naapurusta ja 120 henkeä. Se sijaitsee melkoisen
          korkealla. Täällä oli pieni kappeli-kirkko haasioiden keskellä, oikeammin
          haasiat kirkkotarhassa. Menimme <i>Pekkolaan</i>, jonka isäntä oli sekä
          lukkari että kirkonisäntä, mutta tapasimme kotona vain vanhan eukon, joka
          meitä kestitsi kaljalla, jota täällä pidetään maitoa parempana. Häneltä
          tiedustelin, oliko kylässä vielä ketään suomeapuhuvaa. Pitkälti mietittyään
          mainitsi hän kaksi ukkoa ja kolme akkaa. Menimme heitä tavoittelemaan.
          Suomalaistalossa tapasimme erään noista eukoista. Itse emäntä puhui suomea,
          vaikkakin pitkäaikaisen tottumattomuuden vuoksi hitaasti. Hän aluksi oli
          aivan ihmeissään, kun puhuttelin suomeksi, mutta kummastus muuttui pian
          iloksi, mikä ilmeni sekä sanoina että liikkeinä — niin odottamatonta oli
          tavata vieras, joka puhui hänen äidinkieltänsä. Eukko nimitti minua joka
          toisessa sanassaan <i>»veikkonen»</i> ja oli niin eloisa, kuin olisi hänellä
          ollut tuli joka puolella. Hänen miehensä, joka puhui vielä paremmin suomea,
          ei valitettavasti ollut kotona. Hän oli mennyt metsätöihin, samaten toinen
          eukko, joka niinikään kuului vanhaan polveen. Mutta kolmas Mansgårdissa oli
          kotona ja emäntä kiiruhti heti häntä hakemaan. Tämä oli 81-vuotias eukko,
          jonka suusta suomi virtaili rentonaan. Vieläpä hän lauloikin moniaita
          suomalaisia vanhoja runoja samalla sävelellä kuin meilläkin. Kun minulla
          ennestään oli ne kokoelmissani, en viitsinyt niitä kirjoittaa. Me juttelimme
          kolmisin paljon, muiden ympärillemme kokoontuneitten siitä sanaakaan
          ymmärtämättä. Viimeksimainittu kertoi muun muassa:
        </p>
        <p class="paragraph">
          Ennen muinoin, kauan ennenkuin nykyistä kylää oli olemassa, oleili
          suomalaisia pakolaisia silloin tällöin näillä main sotia ja vainoja paossa.
          Oleiltuaan täällä jonkun aikaa, usein maakuopissa ja vuorten onkaloissa, he
          taas, kun heidät oli <span class="page-number" id="p80">[s.
          80]</span>huomattu, muuttivat pois, ilman että oli nähty tai kuultu, mihin
          he olivat menneet. Monilla paikoin vieläkin on näkyvissä heidän
          saunankiukaittensa raunioita, esim. Vålsjön kaskimaiden lähettyvillä, Våsjön
          lammin, samaten Vålbergin karjamajojen luona. Näillä paikkein, vaikkakin sen
          jälkeen metsä monesti on kaadettu, kasvaa nykyään suuria, hirsiksi kelpaavia
          puita. Nykyisessä Bingsjössä on alkuaan ollut kolme naapurusta<a href="#fn2"
          id="fnref2"><sup>[2]</sup></a>, jotka ovat Suomesta peräisin. Mutta heidän
          nimiään, mistä he ovat tulleet ja koska, sitä en muista. Olen tosin kuullut
          puhuttavan, että erään tänne tulleen suomalaisen nimi olisi ollut Elias,
          mutta muuttiko hän pois vai jäi jäljelle, sitä en tiedä, enempää kuin
          sitäkään, mihin sukuun hän kuului. Hänestä kerrotaan, ettei hän asunut
          salvetussa pirtissä, vaan suuren kallion alla, jota vieläkin sanotaan
          Eliaksenkiveksi. Samaten on lähellä olevaa lampia alettu hänen mukaansa
          nimittää Eliaksenlammiksi (Eliaskärn).<a href="#fn3"
          id="fnref3"><sup>[3]</sup></a>
        </p>
        <p class="paragraph">
          Toinen suomalainen, <i>Toivakka</i>, joka niinikään oli Suomesta tullut, on
          asunut toisessa vuorenonkalossa Långsvedin kylän lähellä, ja nimitetään sitä
          Trollhällen, nimi <span class="page-number" id="p81">[s. 81]</span>johon
          tuntuu yhdistyvän historia ja taru. Tästä vuorenonkalosta sekä siinä
          asuneista noidista kansa vieläkin tietää tarinoita. Kolmaskin suomalainen,
          <i>Tarvoinen</i>, on asunut tässä lähettyvillä, mutta hän asui oikeassa
          pirtissä. Neljännen, <i>Loamoisen</i>, piti asuneen nykyisen Danielsgårdin
          paikalla. Viides, <i>Nuutti Kallenpoika</i>, (arvelen hänen olleen
          Altmarkista <i>Makkoisia</i>, joita on ollut Knut nimisiä) oli Abborgårdin
          ensimmäinen raivaaja. Hän oli tänne paennut Altan pitäjän Grannaksesta.
          Kuudes, <i>Pynninen</i>, on raivannut nykyisen Hausgårdin, jota vielä
          tänäänkin sanotaan suomeksi <i>Pynniläksi</i>. Mutta aikaa, jolloin he
          elivät, tai tuliko heitä samoihin aikoihin tänne vielä useampiakin, en
          tiedä. Tässäkin kylässä on yleiseen käytetty ennen savupirttejä, mutta siitä
          on jo kuudettakymmentä vuotta kun viimeinen sellainen hävitettiin!
        </p>
        <p class="paragraph">
          Oli vahinko, etteivät suomalaiset miehet olleet kotona, heiltä ehkä olisin
          saanut enemmän tietoja. Taalalaismiehiä oli kylläkin, mutta mitä tekemistä
          minulla oli heidän kanssansa.
        </p>
        <p class="paragraph">
          Täältä oli puoli penikulmaa Finbackaan, jonka suomalaisen nimen,
          <i>Mäkelän</i>, eukko muisti. Nimi tuntuu viittaavan siihen, että ensiksi
          tulleen nimi on ollut <i>Mäkeinen</i>. (Vielä luultavampaa on että nimi on
          ollut <i>Mäkikylä</i>, joka nimi soveltuukin seutuun). Kylä on vieläkin
          korkeammalla kuin Bingsjö ja siihen kuuluu 12 taloa, joiden asukkaat jo ovat
          kokonaan ruotsalaistuneet. Kun hän ilmoitti, ettei kukaan enää taida suomea,
          en katsonut maksavan vaivaa kävellä sinne. Eukko kertoi edelleen, että
          kaikilla järvillä ja saloilla ennen oli suomalaiset nimet. Niinpä oli
          vieläkin kahdella lähinnä Bingsjötiä olevalla korkealla vaaralla nimet
          <i>Kotimäki</i> ja <i>Toivakkamäki</i>, joista viimeksimainittu muistuttanee
          ennen mainittua <i>Toivakkaista</i>. (Ehkäpä täällä oli sekin paikka, josta
          Hülphers sanoo: »Bingsjön rannalla on kaksi omituisesti kasvanutta mäntyä,
          joiden oksille suomalaiset vieläkin naulaavat karhunkalloja. Niitä oli
          muutamia satoja, suomalaisten vuosia sitten ripustamia muistoksi
          karhunpyynnistään.»)
        </p>
        <p class="paragraph">
          Sanottuani ainaiset jäähyväiset näille suomalaiseukoille <span
          class="page-number" id="p82">[s. 82]</span>palasimme majataloomme Pekkolaan,
          siellä söimme päivällisemme, joka ostettuamme tuokkosellisen mansikoita oli
          herkullinen. Tahdoin itse nähdä ne kallioluolat, joissa suomalaisten
          sanottiin asuneen, ja päätin mennä Trollhälleniin. Useat kyläläiset, etenkin
          naiset, pyysivät minua luopumaan yrityksestä, jossa voisin menettää henkeni
          ja että antaisin haltian olla rauhassa itselleen valitsemassaan paikassa. Ja
          he kertoilivat mitä onnettomuuksia oli sattunut niille, jotka olivat
          häirinneet sen rauhaa. Saatuani pojan tietä näyttämään läksimme sinne. Vuori
          oli miltei Långsvedenin peltojen ympäröimänä ja kuusennäreiden sekä
          katajapensaiden peittämä. Etsimme sen vuoksi kauan, ennenkuin löysimme
          luolan, jonka katto- tahi savuaukon lopulta keksin pensasmaisesta kuusesta.
          Tahdoin, että poika, ollen pienempi, olisi kömpinyt sisälle oviaukkoa
          etsimään. Mutta hän pani vastaan eikä tahtonut olla missään tekemisissä
          haltian kanssa. Kun en voinut kehoittaa matkatoverianikaan tuohon multaiseen
          ja likaiseen tehtävään, oli minun itse siihen ryhdyttävä. Kun siis
          tunkeuduin umpeenkasvaneeseen pieneen aukkoon, en voinut päästä syvemmälle
          kuin kainaloihini asti kumartumatta tässä ahtaudessa ja epämukavassa
          asennossa. Se taas ei käynyt laatuun. Luola oli tosin korkeampi kuin minä
          pitkä, mutta tälle kohdalle oli aikojen kuluessa kerääntynyt kiviä, joita
          oli heitetty sisälle tästä ainoasta kattoaukosta. Oli siis yhtä suuri vaiva
          päästä ylös kuin äsken alas. Lopulta löysimme oviaukon itse jyrkästä
          vuorenseinämästä, missä se oli pensaiden peittämänä. Tämäkin umpeenkasvanut
          aukko oli vain siksi suuri, että sen lomitse pääsi neljin kontin ryömimään.
          Muodoltaan se oli neliskulmainen, ikkuna-aukon muotoinen. Minun oli pää
          edellä meneminen pilkko pimeään luolaan, jossa pelkäsin tapaavani käärmeitä,
          sisiliskoja tai sammakkoja. Vasta syvemmällä käytävässä oli valoisampaa.
          Sisemmältä luola avartui, joten pitkäkin mies hyvin saattoi kävellä. Mutta
          se oli niin kapea, että paksu mies tuskin olisi päässyt kääntymään.
          Tilapäiseksi piilopaikaksi tai yösuojaksi tuo kammio saattoi kelvata, mutta
          sitä en käsitä, että siinä olisi voitu asustaa. Ja miten Toivakka vaimoineen
          ja lapsineen siellä <span class="page-number" id="p83">[s. 83]</span>olisi
          pitänyt asuntoa, jää arvoitukseksi. Seinät olivat sileät kuin höylätyt ja
          aivan yhtä kaukana toisistaan eikä kuten tavallista, niin että aukko levenee
          ylökäsin. Kattokin oli samasta kalliolohkareesta. Enkä ihmettele, että tämä
          kammio oli antanut aihetta moniin tarinoihin siinä asuvista
          vuorenhaltioista.
        </p>
        <p class="paragraph">
          Katseltuamme kotimatkalla kirkkoa, missä ei mitään katselemista ollut,
          tulimme myöhään illalla Dalstugaan. Siellä tapasimme ukko Vibjörnssonnin,
          jonka veimme kotimatkalla saarellensa takaisin.
        </p>
        <p class="paragraph">
          Jos aika olisi myöntänyt, olisin käynyt Rättvikissä, jota pidetään Taalain
          erikoisuutena ja joka kivennäistutkijallekin on mielenkiintoinen. — — —
        </p>
        <p class="paragraph">
          Seuraavana päivänä satoi lakkaamatta, joten jäin tehtaalle kirjeitä
          kirjoittamaan vanhemmilleni ja asettamaan pakettiin Svärdsjöstä keräämiäni
          kivennäisiä.
        </p>
        <p class="paragraph">
          Keskiviikkoaamuna, heinäk. 18 p:nä, matkustin Schwabenin tehtaalta.
          Hartzellin kirjoittaessa kirjettä kirjanpitäjä Forsellille Voxnan tehtaalle
          hänen palvelustyttönsä laittoi minulle eväiksi voita, leipää ja juustoa.
          Minulla oli nyt täältä Amungenin järven yli 3 ½:n penikulman venematka
          Dalforsin tehtaalle järven toiselle puolelle. Soutajaksi olin saanut
          partaäijän Dalstugasta. Kun oli myötäinen tuuli, kaadoin viisi pientä koivua
          purjeiksi ja niiden huojuvien lehvien keskessä vietin aikaani lukemalla,
          mitä Hülphers kirjoittaa näistä seuduista. Kuljimme vielä kerran saaren ukon
          sivuitse ja tultuamme puolitiehen käännyimme enemmän länttä kohti sivuuttaen
          toisenkin saaren, Längholmenin, josta lasketaan kaksi penikulmaa Dalforsiin.
          Matkalla emme pysähtyneet edes n.s. Hvilholmenille, jota käytetään nimen
          osoittamaan tarkoitukseen. Kuljimme yli Rättvikin ja Oren pitäjien välille
          hakatun rajan ja tulimme hetkistä myöhemmin Dalforsiin. Tultuani tehtaalle
          tapasin salissa koolla naisia ja herroja, jotka vähitellen katosivat, joten
          vain eräs vanha kapteeni Vinter oli jäljellä. Hän oli vanha sotilas, joka
          oli ollut mukana v. 1788 Suomessa eikä hänen siis tarvinnut vetäytyä
          takaisin.
        </p>
        <span class="page-number" id="p84">[s. 84]</span>
        <p class="paragraph">
          Dalforsin tehdas Böhlen<a href="#fn4" id="fnref4"><sup>[4]</sup></a> joen
          varrella on kenraalimajuri Gripenhjelmin perustama ja sai oikeudet 1727.
          Siinä on 27 vasaraa ja yksi sulatto ja vuotuinen taonta on 1615 kippuntaa.
          V. 1607 Ore, jossa silloin oli 50 talonpoikaa, erotettiin Orsasta, jossa oli
          400. V. 1629 oli täällä jo 76 taloa ja 3 suomalaistorppaa, joista edelliset
          maksoivat 61555/1664, jälkimmäiset 5/16 talon veron, paitsi pappilaa, joka
          oli 3/16 manttaalin suuruinen. Siis on koko pitäjä 75/10 manttaalin
          suuruinen, ja siinä oli v. 1810 1629 asukasta.
        </p>
        <p class="paragraph">
          Oleskelu Dalforsissa ei ainakaan minulle ollut mielenkiintoinen, ainoa
          kehuttava oli olut. Läksin siis matkaani tunnin viivähdyksen jälkeen klo 4
          ip., vaikka satoi kuin kaatamalla. Kun täältä oli ratastie Voxnan tehtaalle,
          jonne laskettiin 2 penikulmaa, saatoin kulkea ajaen. Kyyditsijäksi sain
          talonpojan, joka klo 9:stä asti oli odottanut kyydittäväkseen erästä toista
          herraa. Uusi tie oli vielä huonohko. Entinen kivinen tie oli peitetty
          turpeilla, joiden möyhentäminen oli jätetty matkustajien tehtäväksi. Kun
          alituiset sateet olivat muuttaneet kaiken liejuksi ja rapakkojen täyttämiksi
          rattaanjäljiksi, ei ole kumma, jos toivoinkin pääseväni metsäpoluilleni.
          Tämä toivomukseni kerran toteutuikin, kun hassahtava kyytimies ajoi harhaan
          oikotielle, ja me saimme molemmat kävellä rattaitten ollessa vaarassa särkyä
          kiviin.
        </p>
        <p class="paragraph">
          Puolitiessä, penikulman päässä Dalforsista, kuljimme Tungsjön eli Tungsen
          kylän sivuitse, jossa oli sulatto oikeutettu v. 1727 valmistamaan 11
          leiviskää vuorokautta kohti. Se oli Finshögtin maalla, jonka suomalaistorpan
          Dalforsin tehtaan omistajat olivat lunastaneet verotilaksi. Lisäksi on
          Oressa Finsåsin kylä kuusine naapureineen, 5/4 penikulmaa tehtaalta,
          Suomesta tulleiden suomalaisten perustama, mutta nyt vain ruotsalaisten
          asuma ja Dalforsiin kuuluva. Lähellä oleva Finsbo on autioitunut
          ofvanåkerilaisten sitä alkaessa käyttää karjamaanaan. Finstugan kyläkin,
          puolen penikulman päässä Voxnasta on, kuten jo nimikin osoittaa, <span
          class="page-number" id="p85">[s. 85]</span>suomalaisten perustama, mutta
          siinä asuu nyt tehtaaseen kuuluvia ruotsalaisia. Oren suomalaismetsistä on
          suuri metsäala nyttemmin yhdistetty Voxnaan. Siinä on seuraavat
          suomalaistorpat: Kårsåren, 3 taloa, Fattingsberg yksi, Njupa 5, Sefaståsen
          yksi, Finshögt 2, joista viimeksimainittu on Helsinglannin rajalla. Kun
          kaikista suomen kieli on jo hävinnyt, en katsonut kannattavan niissä käydä.
          Ainoa kylä, jossa suomi on säilynyt, on <i>Hoavala</i> (Hofva), jossa oli 4
          naapuria. Se oli niin syrjässä, etten sinne nyt voinut mennä, etenkin kun
          toivoin tuonnempana Orsan metsiltä sinne käsin joutuvani.
        </p>
        <p class="paragraph">
          Neljännespenikulmaa ennen Voxnaa menin yli Taalain ja Helsinglannin rajan,
          joka kulkee yli Gymåsin vuoren ja Aspekullen eli Snöflan ja tulin uudelleen
          Taalain puolelle. Voxnan tehdas näytti jo kaukaa aivan erikoiselta. Kun
          pitkiin aikoihin ei ollut nähnyt muuta kuin loppumattomia saloja ja jonkun
          tehtaan punaiseksi maalatun rakennuksen ja suomalaistorpan, niin on outoa
          nähdä Härjedalin saloilla komea, kivestä tehty päärakennus torneineen. Sehän
          näytti pieneltä linnalta enemmän kuin yksityisasunnolta ja vieressä oli
          kaunis kirkko kappalaisen asuntoineen. Kello oli jo 8, kun tulin perille.
          Kun tulin saliin, oli siellä koolla herrasseurue, joka parhaillaan otti
          iltatuikkujaan. Isäntä itse ei ollut kotona, mistä olin jo tiellä saanut
          kuulla. Minun oli siis itse esitettävä läsnäoleville, kuka olin, mistä tulin
          j.n.e. Huomasin harmikseni, että muutamat nuoret kirjanpitäjät hymähtelivät
          murteelliselle ruotsinkielelleni, mutta en ollut sitä huomaavinani. Kun olin
          kirjanpitäjä Forsellille jättänyt Hartzellin kirjeen, muuttui kohtelu, ja
          minulle ilmoitettiin muun muassa, että oli läsnä kaksi vierasta,
          komministeri Häggberg veljenpoikineen Ofvanåkerista — nuori maalaisherra,
          entinen kirjanpitäjä, mutta nyt vain isänsä poika. He olivat matkalla Voxnan
          eli Ofvanåkerin suomalaismetsiin, missä papin ylihuomenna oli pidettävä
          suomalaisille jumalanpalvelus. Se oli minulle tervetullut uutinen. Päätin
          siitä hyötyä ja sovin matkaseurasta Qvarnbergiin, missä toivoin tapaavani
          jumalanpalvelukseen tulleita läheisen Orsan suomalaisia. Ofvanåkerin papisto
          pitää suomalaisille <span class="page-number" id="p86">[s.
          86]</span>tuollaisen saarnalilaisuuden kerran vuodessa, jolloin suomalaisten
          on kyydittävä pappia tullen mennen. Lihava ja pyylevä pappi alkoi epäillä,
          että minulla oli joku salainen tehtävä, hän ei voinut uskoa, että upsalainen
          ylioppilas tiedonhalusta ja oppiakseen tuntemaan suomalaisia omin
          kustannuksin ja omasta aloitteestaan lähtisi kalliille ja rasittavalle
          matkalle. Hän vakuutti, että menettelisin viisaammin kääntyessäni takaisin,
          ellen tahtonut suomalaismetsillä menehtyä nälkään. Kun hän vielä näki
          matkakirstuni, vakuutteli hän, että sitä olisi sula mahdottomuus kuljettaa
          halki suomalaisseutujen, osaksi sen vuoksi, että siellä oli vain vaivaisia
          polkuja, osaksi siksi, että kylät tähän aikaan olivat tyhjinä, kun ihmiset
          olivat menneet karjamajoilleen. Kuultuaan, että päätökseni oli
          peruuttamaton, lopetti hän keskustelun siihen, että kokemuksesta kyllä vielä
          viisastuisin.
        </p>
        <p class="paragraph">
          Myöhemmin illalla oli minulla kunnia nähdä emäntäkin, hyvinvoipa rouva, joka
          nuoruudessaan lienee ollut kauniskin, ainakin mitä poskiin tulee. Häntä
          huvitti pastorin kanssa keskusteleminen illallispöydässä ja pappikin koetti
          puolestaan häntä tyydyttää. Illallisen jälkeen osoitettiin minulle huone
          yläkerrassa ja sen takana toinen pastorille veljenpoikineen. Tavarani,
          joiden kaiketi ei katsottu olevan huoneen kaunistukseksi, suljettiin
          konttoriin.
        </p>
        <p class="paragraph">
          Voxnan kappeli, joka kuuluu Helsinglannin eteläiseen voutikuntaan ja
          Ofvanåkerin pitäjään, on suuruudeltaan 5,5 neliöpenikulmaa ja oli siinä v.
          1810 475 asukasta.
        </p>
        <p class="paragraph">
          Seuraavana aamuna nousin varhain ja menin erään kirjanpitäjän kera lähempiin
          taloihin kyytihevosta hakemaan. Samalla näin käynnissä olevan sulaton. — —
        </p>
        <p class="paragraph">
          Aamiaisella, joka syötiin seisovalta jalalta, oli erikoisherkkuna paistettua
          ankeriasta.
        </p>
      </div>
      <span class="page-number" id="p87">[s. 87]</span>
      <div class="chapter">
        <h2 id="chapter6">6. Papin kera Qvarnbergiin. Orsan Lehtomäellä.</h2>
        <p class="paragraph">
          Heti aamiaisen jälkeen lähdimme matkalle. Kun osa matkasta oli kärrytietä,
          päätimme käyttää rattaita. Papille Qvarnbergista tuotu hevonen oli nuori ja
          tulinen, ehkä hieman vauhkokin. Minun oli siis ajettava edellä estääkseni
          papin nuoren oriin vauhtia, jota oli vaikea hillitä. Matka kävi yli
          Voxnajoen, joka kiemurteli monina mutkina ja jonka näkyville väliin tulimme.
          Neljänneksen matkan päässä sivuutimme tehtaaseen kuuluvat Norrgårdarein
          torpat. Täältä oli tasainen ja hyvä tie, joka kulki kangasmaita Öfverbrohon,
          joka samaten oli tehtaan alustalaisia. Puolen neljänneksen verran tieltä
          näkyi Njupan kylä, jossa enimmäkseen asui tehtaan sysienpolttajia. Nykyään
          Pekka Janinpojan asuman talon on raivannut alkujaan Pekka Martinpoika, joka
          oli ensimmäinen tänne Suomesta tullut.
        </p>
        <p class="paragraph">
          Öfverbosta meillä oli yhtä hyvä tie tehtaan omistamaan <i>Svenskbohon</i>.
          Tänne poikkesimme syömään ja lepäämään. Sillä aikaa hankin itselleni
          puusatulan ja valmistin siihen laitteet kirstuni kuljettamista varten
          edelleen Lobosta, missä tie loppui, Qvarnbergiin. Kyytimieheni, tyhmeliini,
          joka ei ollut edes oppinut pitämään hevosta kuvissa, ei tahtonut mitenkään
          suostua minua viemään edelleen. Mutta kun kylässä ei hevosia ollut kotona,
          sain hänet suostumaan kyyditsemään ainakin Lobohon asti. Tiellä tapasimme
          erään Sandsjön suomalaisen, joka säkkisatulassa kuljetti muutaman kapan
          rukiita. Turhaan oli hän niitä yrittänyt ostaa omalta paikkakunnalta; hän
          oli ne hankkinut Ofvanåkerin tienoilla. Hän oli siis ratsastanut 8
          penikulmaa, edestakaisin 18, saadakseen neljä kappaa viljaa ja sitä paitsi
          oli häneltä <span class="page-number" id="p88">[s. 88]</span>mennyt hukkaan
          viikko kiireintä työaikaa. Hän kuvaili ankaraa nälänhätää sekä näillä
          metsillä että kaikkialla Taalaissa. Sen hän teki niin liikuttavasti, että
          minä heristin korviani ja aloin miettiä papin varoituksia. Lobossakaan ei
          ollut ketään kotona, kylä oli autiona, ihmiset karjamajoillaan. Näin saattaa
          tähän vuodenaikaan kulkea monet Taalain kylät tapaamatta ainuttakaan ihmistä
          jääden toden teolla nälkää näkemään. Tähän jätimme rattaat, kun matkaa oli
          jatkettava joko jalan tahi ratsain. Molemmilla Häggbergeillä oli satuloidut
          hevoset vastassa Qvarnbergista, mutta minä, joka en ollut ryhtynyt mihinkään
          toimenpiteisiin, sain tapani mukaan tassutella jalan ja sainpa vielä olla
          kiitollinenkin, että hassahtava kyytimieheni suvaitsi hevosen selässä antaa
          minun kuljettaa kirstuni Qvarnbergiin, sillä itse hän sitä ei osannut tehdä.
          Matkaseurakseni sain qvarnbergiläiset, jotka papille olivat tuoneet hevoset,
          joten aika kului pakinoidessa ja rupatellessa. Tie oli huonoa ja kivistä.
          Puoli penikulmaa Qvarnbergistä menimme pienen joen yli, missä annoimme
          hevosten syödä ja levätä.
        </p>
        <p class="paragraph">
          Päästyämme kylään alkoikin sataa. Jäin ensimmäiseen taloon, jota nimitetään
          torpaksi l. Ryttäritorpaksi, josta vielä oli runsas neljännes varsinaiseen
          vanhaan kylään, Qvarnbergiin, mihin nämäkin talot kuuluivat. Toiseen taloon
          majoittui pappi ja siellä piti jumalanpalveluskin pidettämän. Jonkun aikaa
          perilletuloni jälkeen oli minulla kunnia saada pappi seuralaisineen
          vieraakseni. He istuivat jutellen luonani aina iltamyöhään. Isäntäni ei
          ollut kotona, mutta vain vaimo ja lapset. Emännälläni, joka tuntui olevan
          reima ihminen ja tavallista talonpoikaista sivistyneempi, oli ollut
          aikoinaan omat pienet kohtalonsa, sellaiset kuin vaimoihmisellä väliin
          tapaa. Mutta hän kertoi niistä avoimesti ja kaunistelematta ja siinä hän
          kaiketi teki viisaimmin. Hän oli nuoruudenpäivinään palvellut Hambon pitäjän
          Kilaforsin tehtaalla ja sieltä isäntänsä mukana muuttanut Vaasaan Suomeen ja
          muutaman vuoden kuluttua takaisin Kilon tehtaalle. Sieltä hän joutui
          palvelukseen Voxnaan ja lopuksi tänne naimisiin, kun hänelle sitä ennen oli
          tapahtunut se onnettomuus, että oli siunautunut tytär. Tätä taloa pidettiin
          nyt <span class="page-number" id="p89">[s. 89]</span>näiden suomalaismetsien
          rikkaimpana, vaikkakin tuo rikkaus pääasiallisesti lienee ollut siinä, että
          he saattoivat vieraitaan kestittää ruisleivällä; itse he eivät sitä syöneet.
          Eniten osoitti heidän taloudenhoitotaitoaan mielestäni se, että minulle
          syötettiin leipää, joka oli vuoden 1814 satoa.
        </p>
        <div class="image">
          <img src="images/kuva-03.jpg" alt="">
          <p><i>Suomalaispirtti sisältä.</i></p>
        </div>
        <p class="paragraph">
          Minulle annettiin tilava tupa käytettäväkseni ja olin juuri istuutunut
          kirjoittamaan päivän tapahtumia päiväkirjaani, kun, niinkuin jo mainitsin,
          sain papin vieraakseni. Ennen hänen lähtöään tuli kotiin isäntäkin, <i>Olavi
          Kallenpoika</i>, nuori kaunis mies, joka osoittautui viisaaksi ja
          järkeväksi. Hän osasi sekä lukea että kirjoittaa. Herra Häggberg toi hänelle
          Ofvanåkerista kirjeen, jonka hän ääneensä ja sujuvasti luki meille. Huomasin
          sittemmin, että hän oli perehtynyt myös Ruotsin historiaan ja
          maantieteeseen. Hänet oli äskettäin valittu lautamieheksi. Papin mentyä
          <span class="page-number" id="p90">[s. 90]</span>hän kertoi, että Qvarnberg,
          suomeksi <i>Kasakka</i>, joka kuuluu Ofvanåkeriin, on 5 ½ penikulmaa
          emäkirkolta ja 2 ½ Voxnan kappelikirkolta. Siinä asuu 6 talossa 58 henkeä. 4
          taloa kuuluu vanhaan kylään, <i>Ylikylään</i>, joka on neljänneksen päässä,
          2 <i>Alakylään</i>, vaikkakin molempia yhteensä nimitetään Qvarnbergtorp l.
          Ryttartorpiksi, joka nimi kuuluu oikeastaan näille kahdelle talolle. Suomen
          suomalainen <i>Sigfrid Pekanpoika Kasakka</i> ensiksi asettui
          <i>Ylikylään</i> ja hänestä kylä sai suomalaisen nimensä. Hänen
          kuninkaallisen vahvistuskirjansa pitäisi olla Kustaa Aadolfin antama v.
          1618. Hänen jälkeläisensä <i>Eerik Tuomaanpoika</i> Kasakka oli ensimmäinen,
          joka vanhasta kylästä muutti ja raivasi itselleen talon Alakylään. Hänellä
          ei ollut poikia, vain yksi tytär, Kaarina Eerikintytär, joka meni naimisiin
          Heikki Bergströmin kera, joka niihin aikoihin oli Suomesta tullut. Hän oli
          ollut Viitasaarelta, mutta palvellut Uudenmaan rakuunarykmentissä. Näillä
          oli kolme tytärtä, joista Kaarina Heikintytär meni naimisiin taalalaisen
          Olli Orenpojan kera Leksandin Yttermosta. Heillä oli kaksi poikaa, Kalle ja
          Heikki, joista edellisen poika, <i>Olavi Kallenpoika</i>, oli isäntäni. En
          voinut olla huomauttamatta siitä, ettei hän auttanut köyhiä naapureitaan,
          joilla ei ollut leipää, kun hänellä oli usean vuoden vanhoja rukiita. Hän
          sanoi varastonsa olevan pienen ja että senkin hän oli säästänyt syömällä
          perheineen akanaleipää. Jos hän olisi antanut sen vähän viljan, mitä oli, ei
          se naapureita auttaisi ja silloin hänkin olisi ilman. Illalliseksi minulle
          tuotiin imeläjuustoa, joka oli hyvin hyvää, ja paistettua ankeriasta — ei
          siis köyhän ruokaa. Vuoteeni oli leveä, mutta lyhyt, joten en siihen
          sopinut, miten ikinä siinä käännyinkin. Siinä oli maattava ja kun vielä
          luteet vaivasivat, laskeskelin salamoita ja kuuntelin joka ukkosen
          jyrähdystä.
        </p>
        <p class="paragraph">
          Sunnuntaiaamuna menin aamiaisen syötyäni naapuritaloon, missä piti
          pidettämän jumalanpalvelus. Siellä ei vielä ollut paljon väkeä koolla.
          Suurin osa oli suomalaisia, jotka sekä ymmärsivät että puhuivat suomea.
          Nämäkin puhuivat Savon murretta, mutta mielestäni ääntäminen oli nopeampaa
          eikä niin pitkää ja leveätä kuin svärdsjöläisten. <span class="page-number"
          id="p91">[s. 91]</span>Runoja ja loitsuja he eivät taitaneet, tai ehkä
          paremminkin vain sanoivat etteivät taida, mutta hyvin heitä miellyttivät ne,
          jotka minä luin, joten olisin kylläkin voinut vietellä koko seurakunnan
          jumalanpalveluksesta. Useimmat suomalaiset sananlaskumme he tunsivat ja
          miltei kaikki Savosta keräämäni. Mutta tainkaltaiset puuhat panivat heidät
          miettimään, mikä mies minä oikeastaan olin, sillä minun antamani tiedot
          näyttivät heistä mahdottomilta ja yhtä uskomattomilta kuin papistakin. Monet
          alkoivat epäillä olevani karkuri, joka pyrki Norjan puolelle. Ja eräs vanha
          ukko vei minut syrjään ja ilmoitti tuttavallisesti, että hän oli valmis
          tarjoamaan apuansa ja että hän oli saattanut monet onnellisesti rajan yli.
        </p>
        <p class="paragraph">
          Pappi toimitti jumalanpalveluksen vanhan tavan mukaisesti kahden talonpojan
          toimiessa lukkareina. Hän saarnasi sielun kuolemattomuudesta ja mielestäni
          saarna oli seurakuntalaisille hyvin sovellettu. Vain jokaisen lauseen
          sorahteleva loppu, joka johtui puhe-elimien ominaisuuksista, oli minun
          korvilleni vastenmielinen. Kello 1 oli kaikki toimitettu, vaikka 60
          seurakuntalaista nauttikin pyhän ehtoollisen. Lukusien ilmoitettiin alkavan
          klo 3. Talon isäntä oli siksi kohtelias, että kutsui minut papin kera
          päivälliselle, johon tietysti suostuin. Sillä aikaa kun pöytää katettiin,
          juttelin suomalaisten kanssa, joita eri tahoilta oli koolla n. 300
          Ofvanåkerin, Oren, Orsan ja Färilan suomalaismetsistä.
        </p>
        <p class="paragraph">
          He kertoivat tapauksesta, joka oli herättänyt kammoa ja kauhua ja jommoista
          metsissä ennen ei ollut sattunut. Anna Pietarintytär niminen vaimo, n. 60:n
          ikäinen, joka jonkun aikaa oli ollut omituinen, oli eilistä vasten yöllä
          hirttäytynyt tuvan kattoparruun. Kahden nuoren tytön (stintan), jotka
          makasivat peräkamarissa, piti aamulla mennä etuhuoneeseen kelloa katsomaan,
          kun he saivat nähdä tuon kauhean näyn. Pelästyneinä he juoksivat lähimpään
          taloon apua hakemaan, mutta taikauskoisesta kansasta ei kukaan ollut
          uskaltanut ottaa ruumista alas. Sen he luulivat kuuluvan rakkarin
          erikoisoikeuksiin, ja sellainen oli tuotettava aina Geflestä asti. Ainoa
          toimenpide, mihin he olivat ryhtyneet, oli se, että lähetettiin viestinviejä
          Färilaan heidän kirkkoherraltaan <span class="page-number" id="p92">[s.
          92]</span>tiedustelemaan neuvoa tukalassa tilanteessa. Itsemurhan tehnyt
          riippui edelleen hirressä. Eipä siinä kyllin. He luulivat, että kaikki, mikä
          oli siinä huoneessa, missä murha oli tapahtunut, kuului rakkarille, paitsi
          mitä he alimman n.s. »tomtestocken»in alapuolelta saattoivat viedä pois.
          Minä ja komministeri Häggberg yritimme turhaan vakuuttaa heille molempien
          seikkojen mahdottomuutta. Mihinkään ei saanut koskea, ennenkuin he olivat
          kuulleet oman pappinsa mielipiteen.
        </p>
        <p class="paragraph">
          Toinenkin surullinen, mutta paikkakunnalla tavallinen tapaus, joka siis ei
          vaikuttanut tunteisiin, kerrottiin, nimittäin että lapsi oli hävinnyt
          Råbergin kylästä, ilman että saatiin selville, mihin se joutui. Se oli jo
          ollut kolme viikkoa poissa. Luultiin sen eksyneen metsään.
        </p>
        <p class="paragraph">
          Päivällisen jälkeen otin toiseen taloon mukaani vanhemmat ukot
          selvittelemään, mitä he tiesivät paikkakunnan vanhimmasta asutuksesta.
          Etenkin tahdoin saada selvää Färilan suomalaismetsistä, joissa en tällä
          matkallani tulisi käymään. Pääasiallisesti he antoivat seuraavat tiedot:
        </p>
        <p class="paragraph">
          Helsinglannin Färilan kylistä merkittäköön seuraavat: <i>Huiskala</i> (Södra
          Los 1. Loskog), 1 ¾ täältä pohjoiseen, jossa on 3 naapuria, 15 henkeä, on
          <i>Huiskainen</i> nimisen suomalaisen raivaama. Siellä asuu vieläkin hänen
          jälkeläisiänsä, jotka ovat asuinpaikkaa myöhemmin laajentaneet.
        </p>
        <p class="paragraph">
          Lähellä on nyttemmin autioksi jätetty kobolttikaivos. Tästä
          kobolttikaivoksesta, josta aluksi pidettiin niin paljon ääntä, kansa kertoi,
          että joku herrasmies — hänen nimensä lienee ollut Carl Mett, — luuli
          löytäneensä kultakaivoksen. Hän oli tehnyt kaikki suomalaiset
          alustalaisikseen. Tämä oli tapahtunut siten, että hän oli luoksensa kutsunut
          paljon herroja, joille hän oli pitänyt kemuja. Talonpojatkin oli kutsuttu
          sinne ja heitä kehoitettiin kirjoittamaan nimensä asiakirjaan, jonka
          sisällystä he eivät tunteneet. Suurin osa kirjoittikin. Vain kaksi, Elias
          Tuomaanpoika <i>Lehtomäeltä</i> ja Olli Ollinpoika Kasakasta, tahtoivat
          epäilevinä ensin tietää, mitä se sisälsi. Silloin olivat vouti ja nimismies
          heitä keppi kädessä kaahanneet talon ympäri, joten näidenkin oli lopulta
          pakko kirjoittaa nimensä. Asiapaperi sisälsi <span class="page-number"
          id="p93">[s. 93]</span>sitoumuksen, että jokainen talonpoika kaataisi ja
          kaivokselle kuljettaisi 24 14 korttelin korkuista seiväsväliä 6 korttelin
          pituisia halkoja, joista saisivat seiväsvälistä perillä 4 killinkiä. Sitä
          paitsi piti heidän tehdä päivätöitä ja vetää hirsiä tehtaalle sen tultua
          käyntiin. Se oli ensimmäinen tervehdys, josta lähellä asuvat pian saivat
          tuntea ankaria seurauksia. Kun tehdas saatiin käyntiin, tuli sinne n.s.
          »suuria herroja» ja naisetkin tahtoivat päästä suuresta onnesta osallisiksi.
          Muun muassa kerrottiin falulaisesta rahastonhoitajan rouvasta, joka oli
          kulkenut Oren kirkolta 10 penikulman matkan siten, että hänet, hintelä kun
          oli, oli sidottu tuolille kahden hevosen vetämille purilaille, joita neljä
          suomalaista kuljetti, siten että kaksi, yksi kummallakin puolella, piti yllä
          tasapainoa. Meteorin tavoin tämä kaivos syntyi ja yhtä nopeasti se myös
          hävisi malmin loputtua. Suomalaiset, joilla on taipumusta selitellä kaiken
          taikuudesta johtuvaksi, luulivat häviämistä Elfdalin Högdalin suomalaisen
          Kustaa Eerikinpoika <i>Taijaisen</i> työksi. Tämä oli käynyt käräjiä
          herrojen kanssa ja sanonut, että kaivoksen rikkaudet tulisivat vaipumaan
          maan uumeniin syvemmälle kuin syvimmän meren pohjaan.
        </p>
        <p class="paragraph">
          <i>Alakylä</i> (Norra Los), Qvarnbergistä 2 penikulmaa pohjoiseen, on
          <i>Kirjalaisen</i>, äskenmainitun Huiskaisen langon raivaama ja on siinä 3
          taloa, 22 asukasta.
        </p>
        <p class="paragraph">
          <i>Hännilä</i> (Ten l. Tennskog), niukka neljännes Yli-Qvarnbergistä, on
          <i>Petter Bertelinpojan</i> perustama. Hän lienee ollut Hännisiä. Täällä on
          nykyään 4 taloa, 20 asukasta, jotka ovat <i>Kirjalaisia</i> ja maksavat
          veroa 5 markkaa 4 äyriä.
        </p>
        <p class="paragraph">
          <i>Kirjalassa</i> (Lillskog) 9 neljännestä Qvarnbergistä koilliseen 6
          kaakkoon Huiskalasta, on 2 talonpoikaa, 19 henkeä ja maksaa se veroa 3
          markkaa 2 ½ äyriä. Siellä asuu Kirjalaisia ja Seiloisia, joista
          viimeksimainitut ovat muuttaneet Huskärnistä, Högdalin suomalaismetsistä.
          Tänne asettunut ensimmäinen Suomesta tullut suomalainen on tullut vähän
          myöhemmin kuin Hännilän suomalainen. Sillä kerrotaan, että hänniläisen
          mielestä toinen oli tullut liian lähelle, jonka vuoksi hän sanoi: »Mitäs
          tänne tulit? Tässä mulla ois evästä kirkkotiellä.»
        </p>
        <span class="page-number" id="p94">[s. 94]</span>
        <p class="paragraph">
          <i>Hyvölässä</i> (Rygga, Getrygga l. Ryggskog), 1 ½ penikulmaa Huiskalasta
          luoteeseen, Suomesta tulleen suomalaisen raivaama, nimestä päättäen
          Hyvöisiä, on 4 taloa, 27 henkeä, maksaa veroa 4 ½ markkaa 4 äyriä, asuu
          <i>Karjalaisia</i>, jotka ovat tulleet Alakylästä, <i>Nykäisiä</i>
          Björkbergistä Orsasta sekä <i>Huiskaisia</i>.
        </p>
        <p class="paragraph">
          <i>Härkälässä</i> (Reserfven), 3 penikulmaa kaakkoon Huiskalasta, 2 ½
          penikulmaa Qvarnbergistä ja yhtä kaukana Ferilan kirkolta, asuu vieläkin
          Härköisiä ja on siinä 3 taloa, 12 henkeä, jotka maksavat veroa 2 markkaa ⅓
          äyriä. Sen pitäisi alkuaan olla Suomen suomalaisen (luultavasti Härköisen)
          perustama. Tämän vaimo oli niin rikas, että hän sai seurustella papin rouvan
          kanssa, vieläpä istua tämän penkissä kirkossa. Hänestä on liikkeellä
          kertomus, että hän sinä päivänä, jolloin tuomari oli ollut antamassa hänelle
          kanto-oikeutta (stubbrätt), s.o. kiinnekirjaa taloon, oli pukeutunut
          valkeaan damastihameeseen ja tuohivirsuihin. Hän oli sanonut: »Rakas herra,
          harpatkaa leveästi tänään» (kära herre, stiga brett i dag), millä hän oli
          tarkoittanut, että tuomari mittaisi ja määräisi suuren maakaistaleen.
        </p>
        <p class="paragraph">
          Suunnilleen samaten kerrottiin <i>Sefastista</i> (Sefaståsen), Oren
          suomalaismetsistä, joka nykyään on vain Furudalin alainen karjamaja;
          nimittäin että tämä suomalaistorppa, jossa muinoin oli asunut Suomesta
          tulleita <i>Källäisiä</i>, oli ollut niin rikas, että hopearahoja oli
          mitattu nelikolla. Kun ottaa huomioon, että Suomesta sotaa pakenevat
          asukkaat yrittivät pelastaa parhaimman omaisuutensa ja että heidän
          joukossaan oli eri säätyluokkia, niin ei tämän muuten liioitellun
          kertomuksen tarvitse olla aivan kaikkea perää vailla.
        </p>
        <p class="paragraph">
          <i>Sarvimäki</i> (Hornberg) on uudisasutus 1 ½ penik. koilliseen
          Qvarnbergistä ja 1 ½ penik. Huiskalasta. Siinä on yksi perhekunta, 8 henkeä.
        </p>
        <p class="paragraph">
          <i>Haasiamäen</i> (Hässjeberg) uutisasutukseen, 2 penik. Huiskalasta
          kaakkoon, penikulma koilliseen Qvarnbergistä Voxnan ja Färilan rajalla,
          kuuluu 14 henkeä kolmessa perheessä, joista kaksi luetaan Färilaan yksi
          Voxnaan kuuluvaksi.
        </p>
        <p class="paragraph">
          <i>Karlsberg</i> puolen penikulmaa Huiskalasta, penikulma Sarvimäeltä. Se on
          syntynyt Huiskalasta muuttaneista. <span class="page-number" id="p95">[s.
          95]</span>Siinä asuu yhtenä talona 8 henkilöä. Karsvallassa on 2,
          Tjernvallassa 2, Kårsbåleskogissa 5, ja Ängrossa yksi talo. Näistä kylistä,
          jotka olivat täältä syrjässä, saatoin täten saada vain suullisia tietoja.
        </p>
        <p class="paragraph">
          Muuten oli täällä yleisenä puheenaiheena parhaillaan vallitseva ankara
          nälänhätä. Sanottiin, ettei näissä kylissä pitkään aikaan oltu syöty muuta
          leipää kuin akanoista, oljista ja petusta valmistettua, ja että oltiin
          onnellisia, jos näiden aineiden koossapitimiksi voitiin taikinaan käyttää
          jokunen kourallinen jauhoja. Kuitenkin he tulivat toimeen, niin kauan kuin
          oli maitoa, voita ja juustoa, joskus ehkä kalaa ja lihaa saatavissa. Mutta
          he vakuuttelivat minulle, etten kauempana, etenkin Elfdalissa saisi
          niitäkään, kun karja oli viety metsälaitumelle, ja että siellä ennen pitkää
          kuolisin nälkään. Puheet eivät tehneet vaikutusta, ennenkuin luokseni
          tuotiin muutamia Hofvan asukkaita, joihin en varhemmin ollut kiinnittänyt
          huomiota. Kauhistuin heidät nähdessäni ja muistelen vieläkin kauhulla heidän
          keltaisen kalpeita, sienimäisiksi pöhöttyneitä kasvojansa. Sellaisessa
          tilassa oli eräs 22:n ikäinen vaimo ja kaksi miestä ja useita näiden
          naapureita. He kertoivat minulle kuivin silmin, sillä heidän kyyneleensä
          olivat kuivuneet, ontolla äänellä, joka tuli kuin maan alta, että he jo
          varhaisesta keväästä lähtien olivat olleet aivan leivättömiä ja että heidän
          kuukausmääriä oli ollut pakko syödä silkkaa pettua ilman jauhontomuakaan.
          Mainitunlaista ruokaa oli käytetty sekä leipänä että puurona. Tällaisen
          ravinnon vaikutukset näyttäytyvät muutaman viikon kuluttua ensin
          väsymyksenä, heikkoutena ja laihtumisena, sitten turpoamisena, joka ilmenee
          jaloissa, vihdoin sisäisenä kipuna, joka leviää koko ruumiiseen, joka
          kokonaan turmeltuu muuttuen enemmän sienen kuin lihan kaltaiseksi. Lopuksi
          seuraa vääjäämättömästi kuolema. He luettelivat monia, jotka eivät tiukasti
          ottaen olleet kuolleet nälkään, vaan liialliseen petunsyöntiin. Olin
          varhemminkin monien surullisten ja kalpeitten kasvojen joukossa nähnyt nämä
          kellahtavat naamat, mutta luullut, että he keltatautia sairastettuaan olivat
          saaneet vesitaudin, joka ilmeni turvotuksena ja ihon värissä, ja
          vaistomaisesti olin kääntänyt silmäni <span class="page-number" id="p96">[s.
          96]</span>heistä. Mutta nyt kun tiesin, että se johtui nälästä ja
          pettuleivästä, en kylliksi voinut sääliä näitä onnettomuuden uhreja, joiden
          kasvoille jo kuolema oli leimansa painanut. Hädissäni käännyin papin puoleen
          tiedustellen, mitä olisi tehtävä. Hän suhtautui siihen aivan kylmästi ja
          sanoi usein haudanneensa nälkään kuolleita. Hän vakuutti, että nämäkin Oren
          suomalaiset, joiden kanssa puhelin, kolmen kuukauden kuluessa makaisivat
          maan povessa. Minua puistatti. — Usein kuulee kauhulla puhuttavan
          pettuleivästä, mutta on ero pettuleivälläkin. Sillä se, jos siinä on
          hiemankin viljaa, on syötävää, mutta ilman sitä se on kauheata.
        </p>
        <p class="paragraph">
          Kello 3 ip. alkoivat lukuset, joihin ottivat osaa, vaikka ne olikin
          kuulutettu tämän kylän asukkaille, useimmat naapurikylistäkin. Aikuiset ja
          lapset pysyttelivät yhdessä istuen varta vasten tuoduilla lavitsoilla. Pappi
          asettui tuolille pöydän taakse. Nuorisosta oli suurin osa lukenut koko
          katkismuksen, mutta osa vanhan, osa uuden, joten syntyi suuri sekaannus.
          Myöskin pappi oli kiivas ja kiukkuinen. Usein hän karjui ja torui ilman
          pienintäkään aihetta. Hän otti viinirahat sekä Ofvanåkerin seurakuntaan
          kuuluvilta että niiltä lähipitäjäläisiltä, jotka tänään olivat käyneet
          Herran ehtoollisella, johon vaadittiin joko papinkirja tahi kahden miehen
          takaus. Illansuussa matkustivat miltei kaikki vieraspaikkakuntalaiset pois.
          Vain ukko Kustaa <i>Kasakka</i> Lehtomäeltä (Björkberg) jäi, sillä hänet
          olin tilannut kirstuani viemään Orsan Lehtomäelle. Yöni vietin vaateaitassa
          ollakseni turvassa luteilta.
        </p>
        <p class="paragraph">
          Maanantaiaamuna nousin varhain saadakseni hynttyyni kuntoon. Meillä oli koko
          tekeminen, ennenkuin saimme kirstuni hänen pienen varsansa selkään. Siinä
          eivät tahtoneet tepsiä naulat eivätkä köydet. Vihdoin läksimme, mutta vain
          naapuritaloon, kun tahdoimme ensin odottaa papin lähtöä. Sanoin Häggbergille
          hyvästi ja olin lukevinani hänen epäilevästi pälyilevästä katseestaan
          kysymyksen: Mikähän mies sinä oikeastaan olet?
        </p>
        <p class="paragraph">
          Meillä oli lukuisa matkaseura. Siihen kuului, paitsi isäntäni tytärtä
          <i>Maleenaa</i> ja renkiä <i>Kustaata</i>, molemmat 15 vanhoja, joukko
          miehiä, jotka olivat olleet kylässä yötä <span class="page-number"
          id="p97">[s. 97]</span>ja nyt olivat kotimatkalla. Runsaan
          neljännespenikulman taivallettuamme tulimme Yli-Qvarnbergiin erääseen
          taloon, jossa kyytimiehelleni, ukko Kasakalle, sukulaisena ja Lehtomäen
          rikkaimpana isäntänä tarjottiin ryyppy ja ruokaa. Oltiin niin kohteliaita,
          että tarjottiin samaten minullekin, mutta kun en vielä koskaan ollut viinaa
          maistanut enkä ollut nälkäinenkään, en tarjoja huolinut. Kun täältä lähdimme
          edelleen, lisääntyi lukumäärämme muutamalla kotiinpalaavalla kirkkomiehellä,
          jotka täällä olivat viettäneet yönsä, joten meitä oli pieni karavaani
          jalkamiehiä. Ainoana muulinamme oli ukon pieni kirstua kantava hevonen.
        </p>
        <p class="paragraph">
          <i>Hännilän</i> (Finskogin) tällä puolen kuljimme Voxnan ja Färilan rajan
          yli. Mainittuun kylään saavuttuamme koko seurue pysähtyi. Tuntuu ikäänkuin
          kuuluvan kulkujärjestykseen kirkosta tullessa, että poiketaan tien varrella
          oleviin pirtteihin. Sitä noudattivat etenkin vanhat ukot ottaakseen
          piippuunsa tulta, juodakseen siemauksen vettä, tehdäkseen kaupan tapaisen,
          mutta todellisuudessa toivoen saavansa ryypyn. Siinä lomassa pakinoitiin ja
          kertoiltiin sekä vanhaa että uutta. Sanasta syntyi toinen ja aika kului.
          Niin kävi Finskogissakin. Olimme tuskin kylään päässeet, kun kerrottiin
          tuiki tärkeä uutinen, että hierottiin hevoskauppaa naapuritalossa. Sehän oli
          ukolle sellainen tilaisuus, josta ei voinut jäädä pois. He menivätkin sinne
          miehissä. Siinä seisoikin pihalla myyjä, otaksuttu ostaja ja hevonen.
          Lyhyesti: täällä pidettiin käräjiä, joissa monilukuiset katsojat olivat
          lautakuntana, joka useimmiten sukkeline huomautuksineen sai yleisen
          naurunhohotuksen syntymään. Esitettiin nylkyhintoja, tingittiin huikeasti,
          hevonen tarkastettiin edestä ja takaa. Kaikkien piti saada sanansa
          sanotuksi, sitä paremmin ollakseen oikeutettuja <i>harjakaisiin</i>
          (»harjakset»).
        </p>
        <p class="paragraph">
          Minulla taas oli omat laskelmani. Olin nähnyt ensimmäisessä talossa, johon
          tulimme, pari kaunista tyttöä yksin kotona. Minä siis menin sinne ja olihan
          siellä heidän seurassaan hetkeksi hauskaa. He kutoivat ripsuja koreisiin
          kintaihin, jommoisia täällä käytetään. Toinen meni heti ulos ja palasi
          hetkisen kuluttua tuoden eteeni vadillisen verestä maitoa pyytäen, etten
          ylenkatsoisi tarjoja. Jokelleltuani <span class="page-number" id="p98">[s.
          98]</span>tyttöjen parissa kotvan aikaa menin muistuttamaan Kasakkaa matkan
          jatkamisesta. Mutla ukko ei tahtonut erota iloisesta seurasta; hänen täytyi
          välttämättä saada nähdä, miten kauppa päättyi ja kehoitti minua Kustaan ja
          Maleenan seurassa menemään edellä ja Voxnan joella odottamaan häntä. Teimme
          niin, ja kun en uskaltanut erota kirstustani, otimme sen ja hevosen
          mukaamme. Läksimme siis kolmin matkalle. Tiellä emme tavanneet muita kuin
          kaksi taalalaista, toinen viulu kainalossa. He olivat menossa Helsinglantiin
          työnhakuun.
        </p>
        <p class="paragraph">
          Kuljettuamme rapean neljänneksen tulimme Voxnaan, joka on Färilan ja Orsan
          ja siis myöskin Taalain ja Helsinglannin rajana. Joen tällä rannalla, ja se
          oli leveä tältä kohden, ei ollut venettä eikä myöskään ihmisasuntoja. Ainoa
          vene oli toisella puolella, johon oli rakennettu kaksi uutta pirttiä. Niitä
          nimitettiin <i>Hea</i> (Malungs heden) ja niissä asui 8 henkeä. Huusimme
          kaikin voimin venettä, mutta matkan pituus ja vastatuuli olivat kaiketi
          syynä siihen, ettei huuto kuulunut. Pitkän virran keskelle ulettuvan niemen
          vuoksi ei meitä myöskään taloista nähty. Jätettyämme hevosen ja tytön
          rannalle menimme poika ja minä niemenkärkeen. Mutta emme täältäkään kaikista
          huudoistamme huolimatta saaneet venettä liikkeelle. Lähdin siis uimalla
          venettä hakemaan. Poika koetti saada minut yrityksestä luopumaan, kertoen
          m.m., että viime kesänäkin tähän oli hukkunut talonpoika, joka oli mennyt
          jokeen uimaan. Kustaa ei eläissään ollut nähnyt kenenkään uivan ja hän
          vakuutti, ettei Lehtomäen kylässä ollut ainoatakaan ihmistä, joka pysyisi
          veden päällä. Hän seisoi ihmetellen rannalla nauraen ja huutaen nähdessään
          minun kelluvan selälläni tahi polkevan vettä. Hän ihmetteli vieläkin
          enemmän, kun minä paluumatkalla sukelsin veneen toiselta laidalta toiselle
          ja tulin vasta kaukaa vastakkaiselta puolelta pinnalle. Vihdoin nousin
          veneeseen, annoin sen hetken mennä myötävirtaa ja sitten päistikkaa yhdellä
          hypyllä keulasta jokeen. Sitten vein venettä vastavirtaa ja vihdoin
          rannalle. Sellaisista tempuista poika ei ollut edes kuullut puhuttavan, sitä
          vähemmän nähnyt. Sen vuoksi hän minulta kysyikin lapsellisen
          yksinkertaisena, <span class="page-number" id="p99">[s. 99]</span>olinko
          minä <i>»silmän keäntäjä.»</i> Myönsin senkin mahdolliseksi ja soudin nyt
          hänen kerallaan niemen ympäri tytön luo. Nyt pyysi poika, että minä
          tytöllekin näyttäisin monia uimatemppujani, kun hän niemekkeen vuoksi ei
          niitä ollut nähnyt. Mutta kun en noudattanut hänen tahtoansa, oli hän kovin
          vihainen.
        </p>
        <p class="paragraph">
          Nyt olimme tosin saaneet veneen, mutta sillä emme vielä olleet selvät
          lähtemään. Ukkoa ei vielä kuulunut. Minä ehdotin, että odottaisimme häntä
          vielä hetkisen, mutta kun tytär ja renki, jotka paremmin tunsivat hänen
          luonteensa, vakuuttivat, että oli epävarmaa, tokko hän ennen iltaa saapuisi,
          kun oli ollut kysymyksessä viina ja harjakaiset, niin minäkin suostuin
          jättämään ukon oman onnensa nojaan ja seuraamaan nuoria. Minä ja Maleena
          soudimme kirstun niemekkeelle, jonne Kustaa talutti kiertoteitse hevosen ja
          täältä annoimme sen veneen jäljessä uida joen yli. Aioimme sanoa Hean
          väelle, että he tarkkaisivat, koska ukko tulisi ja hänen huutaessaan
          toisivat joen yli. Mutta kummassakaan torpassa ei ollut ketään kotona.
          Mietimme siis, miten menettelisimme. Kustaa tahtoi, että Maleena jäisi tänne
          isäänsä odottamaan ja että minä ja hän läksisimme edellä kotiin, mutta tyttö
          ei sanonut jäävänsä yksinään tänne, vaan arveli, että päinvastoin rengin oli
          odotettava isäntäänsä. Minä ratkaisin asian niin, että Kustaa jäi odottamaan
          herraansa ja minä tytön kera läksin kotiin. Meillä oli täältä puoli
          penikulmaa hyvin huonoa ja kivistä tietä Björkbackaan. Hevosen ja kirstun
          otin mukaan. Tiellä mietiskelin, miten selittelisin äidille sitä, että näin
          kahden tyttären kera tulimme kotiin. Mutta tultuamme perille ei ollutkaan
          ketään kotona, kaikki olivat menneet metsään lehtiä riipimään eivätkä
          palanneet, ennenkuin iltamyöhäisellä. Kun lausuin ihmettelyni siitä, että
          kaikki ovet olivat lukitsematta, kaikki vaatteet, ruuat, talousesineet,
          sanalla sanoen koko irtaimisto oli kuin jokaisen käytettävänä, vakuutti hän,
          ettei heillä koskaan ollut tapana lukita ovia. Siinäkin he siis olivat
          meidän savolaistemme kaltaisia, joilla ei asunnoissaan ole edes lukkoa ja
          avainta.
        </p>
        <p class="paragraph">
          Auringonlaskun jälkeen tuli äiti kotiin vanhemman tyt<span
          class="page-number" id="p100">[s. 100]</span>tärensä Märtan ja poikansa
          Aatamin kera, kaikilla mukanaan valtavat kantamukset tuoreelta tuoksuvia
          lehtiä. He mittailivat suurin silmin minua kiireestä kantapäähän
          kuunnellessaan Maleenan kertomusta. Mutta kun puhuttelin heitä suomeksi,
          muuttuivat epäilykset aluksi kummastukseksi ja sitten
          ystävyydenosoituksiksi. Minut toivotettiin tervetulleeksi, pyydettiin
          istumaan enkä minä, vaan emäntä alkoi pyydellä anteeksi, ettei muka hänellä
          ollut tarjota toivomustensa mukaista kestitystä. Hämillään ja pahoillaan hän
          päivitteli, ettei ollut viinaa ja ettei hänen leivästäänkään ollut pöydälle
          pantavaksi. Edellisen suhteen hän rauhoittui kuullessaan, etten sitä
          harrastanut ja jälkimmäisen suhteen oli Maleena minut jo tyydyttänyt. Hän
          oli heti kotiin päästyään pannut minulle pöytään maitoa, voita ja juustoa.
          Leipä oli leivottu norlantilaiseen tapaan suuriksi ohuiksi leiviksi, jotka
          paperin tavoin käännettiin moniin osiin. Hän pyysi minua käyttämään leivän
          asemesta juustoa. Mutta se oli minusta niin outoa, etten niin voinut
          menetellä, kun suomalaisena olin tottunut syömään paljon leipää ja vähän
          särvintä. Söin siis näitä ohukaisia, joita, vaikkeivät ne hyviltä
          maistuneetkaan, saattoi syödä. Ainoana haittana oli se, että karkeat syrjät
          hankasivat kieltä. Tottumus tuli tässä kuten kaikessa toiseksi luonnoksi, ja
          söin sittemmin monen viikon ajan hyvällä ruokahalulla sekä olki- että
          pettuleipää, tietääkseni ilman haitallisia seurauksia.
        </p>
        <p class="paragraph">
          Ukko tuli kotiin vasta myöhään yöllä. Luulin hänen moittivan meitä siitä,
          että jätimme hänet jälkeemme, mutta sitä hän ei edes muistanut. Sen sijaan
          hän sitä enemmän selvitteli, miten hevoskauppa sujui, se häntä vieläkin
          tuntui kiinnostavan. Yöksi kömmin Aatamin ja Kustaan kera tallinparvelle
          heiniin käyttäen viittaani peitteenä.
        </p>
        <p class="paragraph">
          Seuraavana aamuna menin lähimpään naapuriin juttuuttamaan kylän vanhinta
          ukkoa ja tiedustelemaan, mitä hän tiesi seudun vaiheista. Tulos oli
          pääpiirteittäin seuraava:
        </p>
        <p class="paragraph">
          <i>Lehtomäki</i> (Björkberg) Orsan suomalaismetsissä, josta on 10 penikulmaa
          kirkolle, sijaitsee kukkulalla. Järveä ei ole lähettyvillä kaunistuksena.
          Siinä on 7 taloa ja 52 henkeä. Kylä on alkuaan kahden suomalaisen raivaama.
          Toinen <span class="page-number" id="p101">[s. 101]</span>oli asettunut
          siihen, missä Antti Antinpoika <i>Nykäinen</i> nykyään asuu. Hän oli Savosta
          ja nimitettiin <i>Kokon-pojaksi</i>, mutta oliko hän täällä kuollut vai
          muuttanut muuanne, sitä ei ukko tiennyt. Vähää myöhemmin oli
          <i>Haljainen</i> muuttanut tähän taloon, hänkin Savosta, ja lienee ollut
          hyvin rikas. Mutta hän oli Norjan sodan aikana, jolloin tanskalaiset
          hävittivät näillä main, muuttanut paikkakunnalta. Kerrotaan, että hän
          tällöin kätki raha-arkkunsa, ja siellä se vieläkin on, kun ei kukaan tunne
          paikkaa, missä se on haudattuna. Hänen jälkeensä oli tullut <i>Uti
          Nuotinen</i> (Uti lienee samaa kuin Ulle, Olof), hänkin Suomesta. Hän ei
          ollut jäänyt kauaksi aikaa paikkakunnalle. Sitten tulivat <i>Kirjalaiset</i>
          Finskogista, mutta hekin muuttivat, joten näyttää siltä kuin suomalaiset
          eivät olisi erikoisemmin siitä pitäneet — ehkä sen vuoksi, ettei ollut
          järveä. Lopulta oli tullut <i>Mikko Sigfridsson Nykäinen</i> Jerfsjön
          Hästbergistä Helsinglannista. Hän oli ollut sotamiehenä ja paleltunut Norjan
          tuntureilla Kaarle XII:n sodassa, silloin kun miltei koko Taalain rykmentti
          paleltui kuoliaaksi. Hänen pojallaan <i>Sigfrid Mikonpoika Nykäisellä</i>
          oli tytär, joka meni naimisiin <i>Juho Erson Hynnisen</i> kanssa Vermlannin
          Gräsmarkista. Tämä meni vaimonsa kuoleman jälkeen uudelleen naimisiin
          <i>Anna Pietarintytär Poikoisen</i> kanssa Untorpista ja oli heillä tytär
          <i>Kaarina Jansa</i>, joka meni naimisiin <i>Pekka Lassenpoika Pulkkisen</i>
          kanssa Hamrasta ja tämän kuoleman jälkeen <i>Antti Antinpoika Nykäisen</i>
          kanssa, joka vieläkin elää ja asuu talossa. (Näistä Nykäisistä Kasakka
          kertoi, että heitä Hamran kylässä oli ollut kahdeksan veljestä, ja olivat
          nämä pieninä poikina olleet niin vallattomia ja villejä, että heidän äitinsä
          usein oli heidän käsissään hengenvaarassa. Eräänä jouluaamuna olivat he
          joutuneet riitaan ja käsikähmään keskenään hosuen toisiaan puukoilla.
          Äidillä ei ollut muuta neuvoa kuin iskeä puukot niin korkealle ja syvälle
          seinään, etteivät pojat ylettyneet eivätkä voineet vetää niitä pois).
        </p>
        <p class="paragraph">
          Toisen talon on <i>Pohjalainen</i>-niminen suomalainen perannut. Suku säilyi
          kauan, kunnes tänne muutti <i>Sigfrid Sigfridinpoika Nykäinen</i>,
          edellämainitun Mikko Sigfridssonin veli. Pohjalaisen nimi oli ollut
          kuninkaan lupakirjassa, joka oli <span class="page-number" id="p102">[s.
          102]</span>hävinnyt. Avioliiton kautta on myöhempinä aikoina kylän muihin
          taloihin tullut <i>Härköisiä</i> Härkälästä (Refärfven) ja <i>Hännisiä</i>
          Mixjöstä.
        </p>
        <p class="paragraph">
          Iltapäivällä seurasin Aatamia metsään, jonne hän meni koivunkuorta keräämään
          nahan parkitsemista varten. Sillä kun nämä suomalaiset ovat muista
          eristettyjä ja kun ei ole teitä kaupunkeihin ja suurempiin maaseutukyliin,
          on heidän itse oltava seppiä, puuseppiä, suutareita, sorvareita, räätäleitä,
          nahkureita, t.s. itselleen kaikki kaikessa. Menin metsään nukkuakseni, mutta
          otin käsivarrelleni Aatamin luodikon kokeillakseni sen kuntoa. Hän kaiketi
          tahtoi koetella taitavuuttani jä veisti puukolla pienen pilkun suureen
          puuhun, mittasi matkan, jota piti mahdollisimman pitkänä ja pyysi ampumaan
          pilkkuun. Hänen ei tarvinnut kahdesti kehoittaa. Pamahti ja luoti sattui
          tuuman verran pilkun alapuolelle. Hän myönsi tavanneensa mestarinsa. Hän ei
          kiinnittänyt niin paljon huomiota kuulan osumaan kuin siihen, että olin
          ampunut vapaalta kädeltä. Se oli hänestä tavatonta, ja hän vakuutti, ettei
          sillä tavoin saisi sattumaan koko puuhun. Nämät suomalaiset ovat yleensä
          hyviä ampujia eivätkä käytä juuri koskaan muita kuin luotipyssyjä. Syyksi
          ilmoittavat he, että siten säästyy ruutia ja lyijyä. He kulkevat metsässä
          miltei aina pyssy olalla, jotta se tarvittaessa olisi käsillä. Kerrotaan,
          että he muinoin peläten ruotsalaisten hyökkäyksiä menivät kirkollekin
          pyssyillä varustettuina. Perillä suljettiin pyssyt asehuoneeseen ja
          annettiin takaisin jumalanpalveluksen jälkeen. Pyssynsä he itse valmistavat.
          He ovat totuttautuneet ampumaan tuelta, mikä minusta, joka lapsesta pitäen
          olin tottunut vapaalta kädeltä ampumaan, tuntui peräti sopimattomalta. — —
          Tämä pyssy oli, kuten useimmat näillä metsillä, Fågelsjön suomalaisten
          valmistama, ja senpävuoksi olinkin utelias sitä koettelemaan. Piippu oli
          tosin ulkopuolelta järeä, mutta sileä, 6-rihlainen, kierteitä 2 ½. Siihen
          mahtui herneenkokoinen luoti, joten kiväärin luodista tulee 10 sellaista.
          Lukko oli yksinkertainen ja karkeatekoinen, senmallinen mitä meillä
          nimitetään vesilukoksi, iski hyvin ja varmasti, oli varustettu
          kierrettävällä rautalevyllä sankin katteeksi. Tukki oli kömpelö ja <span
          class="page-number" id="p103">[s. 103]</span>tuskin piippua pidempi. Siinä
          oli messinkinastoja koristeena. Aatami selitti syyksi lyhyen piipun käyttöön
          sen, että he metsään mennessään, vieläpä usein kyntäessäänkin pitävät pyssyä
          olallaan, jotta se tarpeen tullen aina olisi käsillä. Entisaikaan oli se
          sitäkin välttämättömämpää, kun he eivät koskaan uskaltaneet kulkea aseitta
          pelätessään ruotsalaisia. Ettei <span class="page-number" id="p104">[s.
          104]</span>se metsissä kävellessä haittaisi, käytettiin mahdollisimman
          lyhyttä tukkia, joten se ei tarttuisi oksiin.
        </p>
        <div class="image">
          <img src="images/kuva-04.jpg" alt="">
          <p><i>Glavan suomalaismetsää.</i></p>
        </div>
        <p class="paragraph">
          Kotiin tullessamme tapasimme kylän nuorison koolla minua odottamassa.
          Menimme joukolla Antti Antinpoika Nykäisen taloon kuullaksemme hänen
          soittavan kannelta. Olin utelias näkemään, oliko se saman näköinen kuin
          meidän kanteleemme. Isäntä ei ollutkaan itse kotona, vain hänen kaunis nuori
          vaimonsa lastensa kera. Heitä oli viisi reipasta kauniisti kehittynyttä
          poikaa, joista pyysin vanhinta seuraavaksi päiväksi oppaakseni. Mainittu
          kantele olikin vain tavallinen viulu, joka täällä oli perinyt tuon
          suomalaisen nimen.
        </p>
      </div>
      <span class="page-number" id="p105">[s. 105]</span>
      <div class="chapter">
        <h2 id="chapter7">7. Matkalla Fågelsjöhön. Eksyksissä. Uskonnollinen emäntä. Merkillistä kalastusta. Taikauskoa. Takaisin Lehtomäelle.</h2>
        <p class="paragraph">
          Keskiviikkoaamuna poikkesin täältä Fågelsjöhön, johon täältä tulee lähes 4
          penikulmaa, käydäkseni Härjedalin rajalla olevien suomalaisten luona. Jätin
          siis kirstuni Kasakan luo Lehtomäelle, jota pidin päämajanani ottaen mukaani
          vain suomalaisia muistiinpanojani, vanhoja runoja y.m. joilla tahdoin
          ilahduttaa suomalaisia. Kun aioin viipyä muutaman päivän, sulloin myttyyni
          housuparin ja vanhan frakin, sillä sunnuntaina tahdoin näyttäytyä hieman
          erikoisasussa. Paitsi povitaskussa olevia pistooleja ripustin sapelin
          vyölleni, etenkin kun emäntäni kehoitti minna ottamaan mukaani tämän aseen,
          ei suomalaisten, vaan monien pahantekijäin ja karkulaisten varalle, joita
          maleksi metsissä. Sitä paitsi otin mukaani Aatamin pyssyn siltä varalta,
          että tapaisin metsänriistaa, joten olin aseistettu kiireestä kantapäähän. En
          siis ihmettele, jos jotkut pelkäsivät sotaista asuani, pitäen minua
          mieluummin rosvopäällikkönä kuin tiedonhaluisena ylioppilaana.
          Matkakumppaniksi sain 14-vuotiaan varhemmin mainitun viuluniekan pojan. Hän
          oli terhakka ja reipas poika, jolla oli avoin katse ja kauniit kreikkalaiset
          kasvot. Sinisistä silmistä tuikki jalo sielu ja nuorukaisen eloisuus ja
          lämpö.
        </p>
        <p class="paragraph">
          Vaelluksillani suomalaismetsissä olivat saapasraukkani käyneet huonoiksi. Ne
          olivat yhtä mittaa olleet märkinä ja happamina ja tulleet hauraiksi ja
          mädiksi, niin että minua huolestutti, miten niillä tulisin toimeen. Käydä
          lötsötel<span class="page-number" id="p106">[s. 106]</span>tyäni märkiä
          korpimaita ja veteliä soita oli usein astuttava niin kivisiä kallioita ja
          mäkiä, että tuskin sai jalansijaa muualta kuin terävien kivien reunoilta,
          jotka veitsinä pyrkivät repimään pehmitetyn nahan. Ja niin oli taas mentävä
          soihin ja sitten kivisille kankaille. Tuloksena oli, että saappaani
          veisasivat viimeisiä virsiään ja senpä vuoksi ja osaksi myöskin siksi, ettei
          helle vaivaisi, noudatin pojan esimerkkiä ja kävelin paljain jaloin. Heti
          kylästä lähdettyäni vedin saappaat jalastani ja kannoin niitä kädessäni,
          kunnes Hamran kylän lähettyvillä vedin ne taas jalkaani. Olin poikana
          paljasjaloin ollut päivämäärin metsästämässä ja tämä tottumukseni tuli nyt
          hyvään tarpeeseen. Viime vuosina olivat jalat kyllä tulleet hieman
          aremmiksi, mutta vanha luonto oli toki jäljellä ja pianpa olin taas
          entisestä taidosta perillä. Mutta minua hävetti näyttäytyä paljain jaloin,
          jonka vuoksi aina kun lähestyin kylää tahi taloa vedin saappaat jalkaani,
          mutta heti sen jäätyä näkyvistä taas otin ne jalastani.
        </p>
        <p class="paragraph">
          Saloilla, joiden läpi kuljimme, oli vielä suomalaiset nimet jäljellä.
          Sellaisia olivat esim. <i>Moasin aho</i>, <i>Moantien aho</i>, <i>Kokon
          silta</i>, <i>Kokon sillan aho</i>, <i>Karsikko aho</i> (Stor sveden),
          <i>Puukon suo</i>, <i>Matalan luhon aho</i> j.n.e. Jo nimistä selviää, että
          matkamme kävi harjanteita ja kankaita pitkin, joiden välillä oli pitkiä
          soita. Haimme kauniin paikan tien varrella, johon asetuimme lepäämään ja
          nauttimaan viileydestä, helteinen auringonpaiste kun oli. Kysyin, eikö poika
          tainnut laulaa minulle mitään. Hän mietiskeli kainostellen hetkisen ja alkoi
          laulaa vuoroin suomalaisia vuoroin ruotsalaisia lauluja. Hänellä oli kaunis
          taipuisa ääni, vaikkakin vähän kimakka. Suomalaisista lauluista
          mainittakoon:
        </p>
        <div class="verse"><p>
        »Yks, kaks, kolm, neljä,<br>
        anna ilonen olla,<br>
        Kuin huoli tulloo,<br>
        anna hänen männä!»<br>
        </p></div>
        <p class="paragraph">
          Toinen runo alkoi:
        </p>
        <div class="verse"><p>
        Paarmaiset eissä,<br>
        Kissa lyöpi rumpuu.<br>
        </p></div>
        <span class="page-number" id="p107">[s. 107]</span>
        <p class="paragraph-cont">
          Ruotsiksi hän lauloi reipassävelisen ja joviaalisen laulun, jonka sanoi
          oppineensa Mixjön pojilta. Se alkoi sanoilla: »Det var en lördagsafton jag
          söp mig litet full» — — Kun hän oli sen lopettanut, kysyi hän hymysuin,
          pidinkö siitä.
        </p>
        <p class="paragraph">
          Matkalla tuli muun muassa puheeksi äskettäin Råbergissä metsään eksynyt
          lapsi. Poika, <i>Pekka Antinpoika Nykäinen</i>, vakuutteli, että
          vuorenhaltia, joka ennenkin näillä main oli tehnyt tekosiaan, oli varastanut
          lapsen. Hän kertoili yhtä ja toista tuosta vuorenhaltiasta, joka vartioitsi
          vuoren hopea-aarteita. Aikoja sitten oli Orsan taalalainen nähnyt
          sattumoilta vuoren ohi kulkiessansa, miten hopeata virtaili kuin sulatettua
          tinaa vuoresta. Hän oli täyttänyt hopealla taskunsa, mutta kun hänen piti
          täältä kääntyä kotiin, niin hän aina palasi takaisin vuoren luo. Viimein
          piti hänen vapautuakseen lumoista antaa takaisin suurin osa siitä, mitä oli
          ottanut ja sitoutua loput lahjoittamaan kirkolle ehtoolliskalkiksi. Vasta
          sitten hänen onnistui päästä täältä.
        </p>
        <p class="paragraph">
          Runsaan kolmen neljänneksen matkattuamme tulimme <i>Hampuran</i> (Hamra)
          kylään, jossa on 11 taloa ja n. 70 henkeä. Ne oli enimmäkseen rakennettu
          mäenrinteelle pienen Hamran järven lähettyville. Täältä oli 9 penikulmaa
          kirkolle. Ensimmäisissä taloissa ei ollut muita kuin eräs sairas akka
          kotona. Eräässä toisessa kauempana olevassa talossa tapasin nuoren vaimon,
          joka tarjosi minulle maitoa ja oli ystävällinen, vaikka aluksi katselikin
          minua pitkään.
        </p>
        <p class="paragraph">
          Täällä oli minun erottava oppaastani, kun hän matkasta edelleen oli yhtä
          tietämätön kuin minäkin, eikä hänellä olisi ollut tilaisuuttakaan seurata
          minua kauemmas. Ja kun kylässä ei ollut yhtään poikaa tai tyttöä kotona,
          jotta olisin voinut saada oppaan — Hampuran väki oli näet mennyt
          karjamajoilleen Restoisenmäelle niittämään soitaan ja vetiköitään — niin oli
          minun oppaatta lähdettävä edelleen. Aprikoin kauan, sillä yö Björnmåsan
          metsissä muistui elävästi mieleeni. Mutta mitä oli tehtävä? Nuori vaimokin
          rohkaisi minua vakuuttaen kyllä löytäväni perille. Ja kun en tahtonut olla
          pelkuri enkä neuvoton, lähdin jätettyäni tänne vaatemyttyni. Neuvottelimme
          kauan, mitä tietä menisin: Sandsjön vai Tandsjönkö kautta Fågelsjöhön. Mutta
          sen puo<span class="page-number" id="p108">[s. 108]</span>len kylät kaiketi
          olivat autioina. Sovittiin, että ensin menisin Restoisenmäelle Hampuran
          väkeä tapaamaan ja sieltä Svartevallin kautta Näfveråsiin, jossa arveltiin
          fågelsjöläisten olevan heinässä. Emäntä saattoi minua, kunnes tulin kylän
          ulkopuolelle, mutta ei kauemmaksi.
        </p>
        <div class="image">
          <img src="images/kuva-05.jpg" alt="">
          <p>Metsäsuomalaisten huonekaluja.</p>
        </div>
        <p class="paragraph">
          Aavistukseni toteentuivat. En ollut kauan kävellyt, ennenkuin jo oli
          tienhaara edessäni, vaikka vaimo oli vakuutellut, ettei ollut
          tienristeyksistä pelkoa. Kuljin suurempaa polkua, kunnes se loppui suohon.
          Siinäpä nyt seisoin. Ei ollut muuta neuvoa kuin kääntyä takaisin.
        </p>
        <p class="paragraph">
          Tultuani uudelleen tienristeykseen seisoskelin kauan epäröiden, oliko
          palattava kylään vai lähdettävä toista polkua kävelemään. Valitsin
          jälkimmäisen vaihtoehdon, kun oli <span class="page-number" id="p109">[s.
          109]</span>pitkä matka kylään ja sitä paitsi olin liian ylpeä paljastamaan
          erehdykseni ja uudelleen tietä kysymään. Mutta pian sain ylpeyttäni katua.
          Tämäkin polku oli sotkuinen, joten haihattelin sinne tänne ja lopulta eksyin
          metsään. Takaisin kylään löytäminen tuntui vaikealta, ja mitä kauemmas
          tahdoin häätää ajatukset metsään jäämisestä, sitä elävämpinä ne esiintyivät.
          Lisäksi tuli uusi vaiva, nälkä. En ollut päivän mittaan saanut muuta kuin
          vähän maitoa ja se vain ärsytti ruokahaluani. Samoilin suossa sammuttaen
          nälkääni lakoilla, jotka minua viettelivät mättäältä mättäälle, kun etäällä
          olin kuulevinani lehmänkellon kalkahduksia. Kuuntelin ja kuulin
          toistamiseen. Tuulen mukana ajelehtiva merimies ei voi nähdessään maan
          siintoa olla iloisempi kuin minä lehmänkellon äänestä. Suuntasin kulkuni
          ääntä kohti ja saavuin kuin saavuinkin etsimilleni Restoisenmäen
          karjamajoille. Menin tupaan, jossa oli vain kaksi pientä tyttöä ja kaksi
          kehtolasta. He ensin säikähtivät aika lailla, mutta kun vähän puhelin ja
          jokeltelin, niin jo tulimme tuttaviksi ja he antoivat maitoa juodakseni. He
          näyttivät minulle tien <i>Torniomäelle</i>, jonne oli vain puoli
          neljännestä. Se oli pieni yksinäinen karjalaidun, jossa väki asui kodassa.
          Täällä tapasin vaimon ja pojan kotona. He pyysivät minua hökkeliin sisälle.
          Pyysin kuoripiimää, jota sainkin ja hotkaisin leivättä. En tiedä johtuiko
          pelosta vai vieraanvaraisuudesta, että vaimo kieltäytyi ottamasta maksua.
        </p>
        <p class="paragraph">
          Jutellessamme tuli vaimon mies kotiin. Hän oli kookas ukko, jonka kauniita
          kasvoja kehystivät hopeanharmaat hiukset. Hänen sekä puheensa että koko
          olemuksensa ja tapansa erosivat paljon muista suomalaisista. Olin heti
          huomaavinani, että hän oli parempi mies kuin talonpoika, ja aavistukseni
          osuikin oikeaan. Vaikka hän olikin n. 60—70:n ikäinen oli hän vielä hyvissä
          voimissa ja pirteäluonteinen. Hän tiedusteli tarkoin, kuka minä olin ja
          matkani tarkoitusta. Kun hänelle olin antanut nuo tiedot, ei hän kuten muut
          jäänyt vaiteliaana välinpitämättömäksi tahi osoittanut epäilevänsä minua,
          vaan ilahtui siitä kunniasta, mikä oli tullut hänen matalan majansa osaksi
          sen saadessa ottaa vastaan niin harvinaisen vieraan. Hän kiitteli ja
          ylisteli <span class="page-number" id="p110">[s. 110]</span>minua, joka olin
          nähnyt niin suuren vaivan, että olin tullut etsimään unohdettua ja metsiinsä
          kätkeytynyttä heimoa levittääkseni siitä oikeita tietoja. Sitten talutti hän
          kädestä pienen poikansa luokseni ja neuvoi liikutettuna kaikkena
          elinaikanaan muistamaan harvinaista vierasta, joka oli istunut heidän
          matalan kattonsa alla ja joka kaukaisilta mailta vartavasten oli vaeltanut
          oppiakseen heidän olojansa tuntemaan. En voi kieltää, että minullekin tuli
          yllätyksenä tämä harvinainen kohtelu, jota en ainakaan täällä ollut
          odottanut. Se antoi minulle puolestani aihetta kysymykseen, kuka hän oli ja
          mistä hän oli hankkinut oppia. Sillä hänen puheensa ilmaisi, että hän oli
          käynyt koulua, vieläpä ollut kuten sanotaan mukana suuressa maailmassa. Hän
          ensin hymähti, mutta kertoi sitten olleensa lautamiehenä suomalaismetsillä,
          vaikkakin hän ikänsä vuoksi oli luovuttanut toimen pojalleen, joka isänsä
          tavoin nyt neuvoin ja kynin palveli muita. Nuorena hän oli pitkät ajat
          asunut Tukholmassa ollen kisällinä senaikuisen etevimmän kuninkaallisen
          hoviräätälin luona. Häntä oli siihen aikaan pidetty niin taitavana ja
          erikoisena ammatissaan, että hänelle oli uskottu kuningas Kustaa III
          kruunausvaatteiden valmistus, jonka hän olikin suorittanut. Hän väsyi
          sittemmin pääkaupungin meluun ja hälinään kaihoten takaisin metsien rauhaan.
          Tämän toiveensa hän toteuttikin ja tunsi itsensä nyt tyytyväiseksi ja
          onnelliseksi. Hän oli toistamiseen naimisissa nuoren kunnon naisen kanssa,
          joka kuten hän ja poikakin puhui hyvää suomea. Edellisestä avioliitosta oli
          hänellä monta lasta, joista muuan nykyään oli yli-päällysmiehenä Uumajan
          tienoon kanavoimistöissä. Ukolla, nimeltä <i>Erkki Pekanpoika Pulki</i>, oli
          muisti kuin partaveitsi. Hän muisti koko sukuluettelonsa aina ensimmäisestä
          Suomesta muuttaneesta alkaen ja antoi muitakin mielenkiintoisia tietoja
          täkäläisten suomalaisten muinaisista vaiheista. Mutta minulle sattui
          sellainen kommellus, että kun Fågelsjössä puhdistin kirjoituslaattojani,
          erehdyksestä myös pyyhin nämä muistiinpanot, ennenkuin olin ennättänyt ne
          kopioida. Niistä muistan vain, että kaksi Suomesta tullutta suomalaista
          raivasi viljelykselle Hamran. Toinen oli <i>Nuotinen</i> toinen
          <i>Kemppainen</i>. Pulki-nimen <span class="page-number" id="p111">[s.
          111]</span>selitti hän saaneen alkunsa siten, että jonkun Kemppaisen rekeä
          valmistaessaan nakutellessa reenketaraa, eräs läsnäolleista oli sanonut:
          <i>»Nyt Pulkki pulkoittaa»</i>, jonka johdosta reentekijästä ja koko suvusta
          oli alettu käyttää nimeä »Pulki». Jätän omaan arvoonsa tämän etymologian,
          mutta uskon mieluummin, että suku on samaa alkujuurta kuin Suomessa tunnettu
          suku Pulkkinen. Ukko taisi joukon vanhoja runoja ja lukuja, joista kirjoitin
          muutamia muistiin hänen huvikseen luettuani muutamia samaa lajia. Illaksi
          keitettiin minulle ruispuuroa, joka olikin hyvää ja jota näillä main
          pidetään oikeana juhlaruokana. Tyhjennettyäni vatini niinkuin varhemmin ukon
          tietovarastonkin, istuin vielä myöhäiseen iltaan hänen kanssansa jutellen.
        </p>
        <p class="paragraph">
          Kello oli jo ½ 11, kun sonnustauduin palaamaan Restoisenmäelle tavatakseni
          työväkeä, jota odotettiin sinne yöksi, kun samalla tuli sisälle kaksi nuorta
          tyttöä hoikkaa kuin liljaa. He olivat sisaruksia, jotka päätettyään työnsä
          metsissä Raijkjärven takana, tulivat tänne yöksi. Heidän vanhempansa ja muu
          työväki olivat jääneet yöksi metsään. Heillä oli mukanaan pieni jauhopussi,
          joka sisälsi korkeintaan puoli tuoppia jauhoja. He panivat niitä varten
          padan heti tulelle. Kun tyttöjen vuoksi seura tuli minulle
          mielenkiintoisemmaksi ja kun oli sitä paitsi jo myöhäinen ilta, päätin jäädä
          yöksi ja mieluummin aamuvarhaisella mennä Restoisenmäelle. Tytöt pyysivät
          minua seurakseen puurovadin ääreen, mutta kun olin sitä jo tarpeekseni
          saanut, täytyi minun kieltäytyä kutsusta. Kun tuli oli sammunut, meni koko
          seura ja minä sen mukana saunaan nukkumaan. Sinne oli lattialle levitetty
          lehtiä ja niihin etsi kukin mahdollisimman hyvän makuutilan itselleen.
          Siellä oli tavattoman epämukavaa, enkä minä voinut kuumuutta ja ummehtunutta
          ilmaa kauan sietää. Kun en saanut unen päästä kiinni lähdin seurasta ja
          riensin ulos raikkaaseen ilmaan, löysin ladon ja menin heiniin nukkumaan.
          Mutta aamupuolella alkoi minun tulla kylmä ohuissa kesävaatteissani.
          Hampaani kalisivat ja minun oli uudelleen mentävä lämmittelemään hiestävään
          saunaan. Kello kävi jo kolmatta ja pian tytötkin nousivat mennäkseen
          heinämaalle. He pyysivät minua <span class="page-number" id="p112">[s.
          112]</span>mukaansa, kun he olivat matkalla Svartevalliin päin, jonne
          minäkin aioin. Mutta kun oli kerrottu Restoisenmäellä olevan paljon väkeä
          koolla, tahdoin ensin tavata heitä. Menin sinne, mutta tulin liian myöhään.
          Väki oli mennyt niityilleen ja soilleen ja vain lapset olivat kotona. Läksin
          väen jälkiä seuraamaan kasteista ruohoa tarkaten. Mutta tultuani suurille
          soille jäljet hävisivät ja minä eksyin metsään. Huutelin ja ammuskelin,
          mutta saamatta muuta vastausta kuin kaiun huudoistani. Kiukustuneena palasin
          lasten luo ja kaduin, vaikkakin liian myöhään, etten ollut suostunut
          tyttöjen pyyntöön. Korvaukseksi neljän tunnin metsässä harhailusta annettiin
          minulle kehlollinen oivallista kuoripiimää, josta ei tahdottu ottaa maksua.
          Kun ei kukaan osannut neuvoa tietä Svartevalliin, päätin omin päin samoilla
          sinne, mutta olin kuin lumoissa. Olinhan tottunut löytämään oudoissakin
          metsissä tien, mutta tänään se oli mahdotonta. Kun piti mennä määrättyyn
          suuntaan, jouduinkin aivan toisaalle ja kun piti kulkea suoraan eteenpäin,
          kuljinkin ympyrässä, niin että miltei olin uskoa jo noituuteen. Aurinko,
          jota aina olin pitänyt varmana kompassina, tuntui kääntyvän konsa eteeni
          konsa taakseni. Olin lopulta niin sekaisin, väsynyt ja kiusaantunut, että
          päätin, etten enää koskaan oppaatta lähtisi Taalain metsiin harhailemaan. Ja
          tuntuu kuin vielä nytkin tuon päivän rasitukset minua joskus kiusaisivat.
        </p>
        <p class="paragraph">
          Kello oli jo 8 aamulla, kun toistamiseen lähdin Restoisenmäeltä. Ensin
          kuljin poluntapaista, mutta kun se loppui, oli vain nenäni kompassina ja
          minä jouduin kurjaan metsään, missä olin jäädä tiheikköihin, rämeisiin ja
          soihin. Lopulta ei ollut muuta neuvoa kuin kolmannen kerran palata
          Restoisenmäelle, jonne tulin kolme tuntia ankarasti käveltyäni klo 11. Menin
          nyt Torniomäelle, josta sain ukon pojan näyttämään n.s. oikeata tietä,
          todellisuudessa tuskin näkyviä jälkiä. Kuljimme pitkiä soita myöten, kunnes
          tapasimme hamralaista heinäväkeä, enimmäkseen naisia, jotka parhaillaan
          söivät päivällistä. Täällä tapasin kaksi ukko Pulkkisen poikaa, Antonin ja
          Eerikin. Turhaan koetin saada opasta. Vaikka olisin mitä tarjonnut, oli
          heinänteko heille kalliimpi. <span class="page-number" id="p113">[s.
          113]</span>Päivän helle ja juoksentelu oli jo puristanut monet hiet, mutta
          pahempaa oli vielä tulossa.
        </p>
        <p class="paragraph">
          Saatuani virvokkeeksi vähän maitoa läksin taas matkalle saamieni neuvojen
          mukaan. Tultuani Svartevallin karjamajalle, joka nyt oli autiona, neuvottiin
          menemään veräjästä ja sitten kulkemaan polkua myöten Näfveråsiin. Olin koko
          päivän kulkenut avojaloin. Märkiä rämeikköjä kulkiessani oli jalkojeni nahka
          kutistunut kokoon ja jalat alkoivat arastella. Silti oli pyrittävä
          eteenpäin. Kaiken lisäksi tuli vielä uusi kiusa, josta tähän saakka olin
          saanut vain esimakua, nimittäin sääsket ja metsäkärpäset. Tultuani korpeen
          jouduin kuin sotaan salojen mäkäräin ja paarmojen kanssa. Kahlattuani suuren
          suon halki tulin kankaalle, missä vain harvassa kasvoi vankkoja honkia.
          Mutta jo ensi askeleilla hyökkäsi kimppuuni miljaardeja sääskiä ja kärpäsiä,
          jotka tulvivat vastaani, niin että ne pimittivät ilman ja tuossa tuokiossa
          ne minut peittivät kuin olisin saanut vaipan ympärilleni. Ne tulivat
          sellaisella vauhdilla kuin raesade ja tuntui, kuin olisi viskelty herneitä
          kasvoilleni. Nämä metsän nälkäiset oliot kävivät uhrinsa kimppuun
          sanomattomalla vimmalla ja mistään piittaamatta ne takertuivat ensimmäiseen
          parhaaseen kohtaan kuin kongrusilaiset raketit. Joka kerta kun huitaisin
          kädellä kasvoihini niitä tuhansittain tipahteli maahan, mutta heti oli yhtä
          paljon uusia tilalla. Minun oli haettava suosta suojapaikkaa saatuani otsani
          kuhmuja täyteen ja käteni kuin nokkosten polttamiksi. Mietiskelin, miten
          pääsisin pitkän kankaan yli, jonne olivat kerääntyneet koko metsän
          itikkaparvet, sen vuoksi että se oli korkeaa maastoa. Vihdoin luulin keinon
          keksineeni. Sivelin naamani ja käteni suosta kaivamallani savella ja menin
          uudelleen taisteluun. Mutta pitkälle en päässyt, ennenkuin taas oli paettava
          suohon taittamaan oksa kumpaankin käteeni. Näin aseistettuna otin vastaan
          uusia ihmissyöjien hyökkäyksiä. Mutta vaikka kuinka hosuin ja huiskin
          vihtoineni, ei se estänyt niitä tunkeutumasta suuhun, nenään, silmiin ja
          korviin. Mitä pidemmälle ennätin, sen suuremmaksi saattue kasvoi, myriaadien
          siivekkäiden pilvenä minua ympäröidessä. Niiden soitto oli yhtä
          helvetillinen korvilleni kuin <span class="page-number" id="p114">[s.
          114]</span>pistot kiusallisia tuntohermoilleni. Ja aina kun lähestyin suurta
          puuta, tulvi siitä uusia laumoja synnyttäen oikeita sotahuutoja. On vaikeata
          edes kuvata asemaani. Silmistäni virtaili kyyneleitä, ja joka kerta kun
          vedin henkeäni, sain suuhuni neljä viisi kärpästä. Lopulta ei ollut muuta
          neuvoa kuin juosta minkä jaksoin, etteivät ne kokonaan minua söisi. Tuntui
          kuin olisin ollut kujanjuoksussa. Jälkenikin olivat veriset, sillä terävät
          kivet olivat repineet jalkani rikki. Kun minua täten oli kaahattu yli
          vuorien ja mäkien ja olin päässyt taas suomaille, vapauduin tästä
          nälkiintyneestä seurasta. Katsahdin taakseni nähdäkseni, näinkö todellakin
          olin niistä päässyt. Saattaa arvata kuinka nyt hengästyneenä huohotin ja
          miten mielelläni olisin heittäytynyt pitkäkseen lepäämään, sillä siksi
          uupunut olin. Mutta siihen ei ollut aikaa. Vedin saappaat veristäviin
          jalkoihini ja kiiruhdin edelleen, kunnes tulin Svartåhon ja samalla
          Svartevalliin. Kun tätä karjamajaa käytetään vasta syksympänä, oli se
          autiona. Menin tyhjään tupaan. Siellä ei ollut muuta kuin kuivaa
          ihmisravinnoksi aiottua puunkuorta ja kotikärpäsiä, jotka minun
          häiritseminäni surisivat ympäri huonetta.
        </p>
        <p class="paragraph">
          Hieman levättyäni kiiruhdin neuvotun veräjän kautta polulle, joka johti
          metsään. Niukan puoli neljännestä kuljettuani haarautui se useiksi pieniksi
          poluiksi. Seurasin ensin yhtä, sitten toista ja vihdoin epäröivänä mitä
          polkua kulkisin, valitsin vasemmanpuolisen, joka minusta näytti suurimmalta.
          Mutta kun sekin loppui, käännyin oikealle kädelle etsimään toisia polkuja.
          Ne olivat jo varemmin loppuneet, joten juoksentelin turhaan noin
          neljänneksen penikulmaa kuluttaen saapaspahani riekaleiksi. Käännyin ympäri
          ja kuljin itsekään tietämättä minne, mutta kahlattuani joen yli tulin rämeen
          luo ja näin siellä ihmisiä. Iloisena, vaikkakin uupuneena lähestyin heitä,
          mutta miten hämmästyinkään, huomatessani heidät samoiksi, jotka olin
          päivällisaikana jättänyt. Olin siis kuin mikäkin löyhäpäinen tuntikausia
          juoksennellut metsässä enkä minä eivätkä heinämiehetkään pystyneet
          selittämään, mitä teitä olin kulkenut. Toiset nauraa hohottelivat, toiset
          valittelivat eksymistäni <span class="page-number" id="p115">[s.
          115]</span>ja kiukustuneena tyhmyydestäni minun oli itsekin otettava osaa
          nauruun. Selitettiin, että olin erehtynyt veräjästä, niitä oli kaksi, minun
          olisi ollut mentävä toisesta. Olin siis tietämättäni toistamiseen kulkenut
          Svartåhon.
        </p>
        <p class="paragraph">
          En tiedä olisiko nyt kukaan menetellyt kuin minä. Lepäämättä, niin väsynyt
          kuin olinkin, lähdin uudelleen taipaleelle. Päätin mieluummin vielä kerran
          eksyä kuin olla ihmisten naurun esineenä. Läksin, mutta Herra tiennee, että
          tuhat kertaa mieluummin olisin toivonut saada jäädä ja että pelko ja huoli
          tekivät askeleeni raskaiksi. Aurinko kallistui jo kohti läntistä
          taivaanrantaa ja illan viileys virvoitti koko luontoa ja minuakin. Vaikka
          olinkin koko päivän juoksennellut sietämättömässä helteessä kurjia saloja
          pitkin ja poikin, vaikk'en ollut syönyt muuta kuin aamulla vähän maitoa ja
          vaikka jalkani olivat raadeltuina kuin olisin kulkenut orjantappuroissa —
          tunsin saavani uusia voimia, jotka kaiketi juontuivat kovasta luonnosta ja
          itsepäisyydestäni. Edessäni oli runsaanpuoleinen neljännes Svartevalliin ja
          sieltä vielä penikulma saloa Näfveråsiin, jonne oli yöksi ehdittävä. Kello 7
          olin uudelleen tuon kirotun veräjän luona, mutta enpä enää antanut sen
          itseäni johtaa harhaan. Hyppelin gasellin tavoin kiveltä kivelle ja jos joku
          olisi minut nähnyt sapeli ja pyssy kädessä paljain jaloin metsässä
          nelistämässä, olisi hän varmasti luullut minua kaistapäiseksi.
        </p>
        <p class="paragraph">
          Niinpä vainotun hirven tavoin tulin jo kello 9 Näfveråsin karjamajoille,
          jotka kuuluivat Fågelsjön suomalaisille. Täällä oli kolme karjalaidunta
          majoineen. Kuhunkin kuului niityntilkkuja ja laidunmaita. Niistä oli yksi
          autiona, toisessa asui paimentyttö, kolmannessa, johon poikkesin, vaimo
          kolmen lapsensa kera. He puhuivat omituista ruotsia, joka kuulosti
          epämiellyttävältä korvaan. He pitivät minua maantie-rosvona ja minä muuna
          minua olisi voinutkaan pitää. Minun aseeni, tapani ja villi ulkoasuni oli
          juuri sentapainen. Ja kun kaiken lisäksi saavuin yön tullessa yksin metsän
          kätköistä yksinäiseen paikkaan, jossa vain nämä heikot olennot olivat
          kotosalla, niin ei ole kumma, jos eukon sydän lekahteli. Silti hän tekeytyi
          hyvätuuliseksi ja koetti kohteliaisuudella päästä ystäväkseni. Hän antoi
          maitoa juo<span class="page-number" id="p116">[s. 116]</span>dakseni ja
          kehoitti ottamaan osaa heidän kehnoon ateriaansa. Väsymykseltä en jaksanut
          syödä mitään, vaan pyysin yösijaa. Omituista kyllä kehoitti hän minua
          öitsemään paimentytön luona toisessa majassa, luultavasti poistaakseen
          vaaran omalta kohdaltaan. Niinpä joskus uhrataan naapurin lato oman
          pelastamiseksi. Mutta kun en jaksanut enää askeltakaan kauemmaksi, oli hänen
          pakko tehdä minulle tilaa toiselle makuulavalle, makuutoverinani nokinen
          poika, hänen itsensä asettuessa kahden pikkutytön kera toiselle — vain yhden
          laudan erottamana. Paneuduin siis tähän likaiseen hökkeliin levolle
          puolialastomien repaleisten kakaroitten pariin, saamatta tässä kurjuuden
          pesässä unta silmiini. Sillä vereni olivat vielä liikkeellä, ja kirputkin
          häiritsivät, joten vasta aamupuolella uupumuksesta nukahdin.
        </p>
        <p class="paragraph">
          Syötyäni seuraavana aamuna kuoripiimää (flöte), suuren kimpaleen juustoa ja
          leipää, joista ei maksua otettu, sain edellämainitun paimentytön tietä
          näyttämään Söderbergin karjamajoille, joiden lähettyvillä fågelsjöläiset
          olivat heinässä. Tämä tytöntypykkä oli nuori, eikä suinkaan epämiellyttävä.
          Jos hän olisi pessyt kasvonsa puhtaiksi, olisi hän kenties ollut kaunotar.
          Hänen piti viedä maitoa ja vuohenjuustoa, jota suomalaiset nimittävät
          <i>mössöksi</i>, karjamajoille. Mutta kun hänen piti ajaa karjansakin sen
          puolen metsiin, oli minun pakko, ellen tahtonut joutua eilisen kaltaisiin
          ikävyyksiin, alistua hänen kanssaan ajelemaan karjaa laitumille ja sehän oli
          toisenlainen tehtävä kuin eilinen kilpajuoksuni.
        </p>
        <p class="paragraph">
          Kuljimme yli monien rämeitten ja kankaitten ja kulkiessamme pienen suon ohi
          sain herkukseni ihania lakkoja, joista kypsyyden mukaan käytetään kahta eri
          nimeä. Kovina ja punaisina ne ovat <i>muuramia</i> (myrbär), keltaisina ja
          pehmeinä <i>lakkoja</i> (mölton).
        </p>
        <p class="paragraph">
          Matkalla tyttö kertoi olevansa Lehtomäen Thomasgårdista ja että hänellä oli
          12 sisarta ja 3 veljeä, jotka kaikki elivät. Edellisistä yksi palveli
          Tukholmassa, muut olivat hajaantuneet eri paikkakunnille.
        </p>
        <p class="paragraph">
          Holmfallin rämeillä tapasimme tytön isännän <i>Sigfrid Martinpoika
          Tossavaisen</i>; hän oli vanhan polven suomalais<span class="page-number"
          id="p117">[s. 117]</span>ukkoja, joka vaimoineen väkineen niitti ahojaan.
          Kun huomasin heidät jo etäältä kiersin hiipien metsikön taaitse kuullakseni
          heidän keskusteluaan. Tyttöä pyysin olemaan niin kauan piilossa metsässä.
          Lienen auringossa kiiltävissä varustuksissani näyttänyt janitshaarilta,
          sillä eukko säikähti niin, ettei voinut puhua eikä huutaa. Hän seisoi kuin
          kivettyneeksi maahan juutuneena, voimatta kääntää minusta katsettaan. Ukko,
          joka niitti heinää selin meihin kääntyneenä, ei ymmärtänyt, mikä sai eukon
          pitkäksi ajaksi vaikenemaan. Kääntyessään ympäri hänkin hätkähti. Kun
          vihdoin aloimme puhua, antoi hän minun selvästi ymmärtää, että hän piti
          minua lurjuksena ja maankiertäjänä, jolta saattoi odottaa mitä tahansa.
          Kumminkin muuttuivat hänen käsityksensä minulle sitä edullisimmiksi mitä
          enemmän keskustelimme. Siihen vaikutti ehkä osaltaan paimentytön kuulustelu,
          jonka emäntä sillä aikaa toimitti ja josta luultavasti kävi selville, etten
          ollut viime yöpaikassani varastanut enkä rosvonnut. Ukko saattoi itse minut
          lopulta Söderbergiin, missä meidän piti tavata vanha suomalaisukko
          <i>Halfver</i> eli <i>Harald Antinpoika Tossavainen</i>. Ukot olivat
          keskenään sopineet siitä, että illalla yhdessä palaisivat kotiin ja minä
          pääsisin nyt heidän matkassaan Fågelsjöhön.
        </p>
        <p class="paragraph">
          Söderbergissä oli vain lapsilauma kotona ja tulella suuri kattila, jossa
          keitettiin mössöä, joka vaatii monen tunnin keittämisen. Lapsista oli eräs
          8-vuotias poika heikkomielinen. Hän ei osannut puhua eikä ymmärtänyt
          puhetta, hän vain syyttä suotta nauroi, kiljui, viipelöi sormineen ja
          irvisteli. Hän oli niin hullu, ettei osannut itse edes syödä, vaan oli
          rintalapsen tavoin syötettävä. Mutta silti olivat hänen kasvonsa kuvan
          kauniit. Ihailin kauan hänen säännöllisiä piirteitään, kreikkalaista
          profiiliaan ja hienoa, miltei läpikuultavaa hipiäänsä ja minusta oli synti,
          ettei henki vastannut muotojen kauneutta. Saapuville tullut äiti kertoi
          sydämensä kylläisiä suruja purkaen, että lapsella kahden vanhana oli ollut
          niin ankara kaatuvatauti, että hän oli päivittäin saanut kaksikymmentäkin
          kohtausta. Hän oli koettanut kaikkia mahdollisia parannuskeinoja ja kun hän
          oli kuullut, että piti kohtauksen kestäessä huuhdella lasta jääkylmällä
          vedellä, <span class="page-number" id="p118">[s. 118]</span>oli hän sitäkin
          koetellut. Tauti hellittikin heti, mutta lapsi tuli hulluksi. Äiti oli
          lohduton, etenkin kun katsoi itsensä syypääksi onnettomuuteen. Lapsen
          hoidosta koituvia vaivoja, silä kun ei voinut hetkeksikään jättää omin päin,
          kantaa hän mielihyvin varomattomuutensa vuoksi ansaittuna rangaistuksena. Ja
          jos teen päätelmiä tämän järjettömän elukan puhtauden perusteella, hoiti hän
          sitä paremmin kuin muita. Ehdotin, että hän lähettäisi sen mielisairaalaan,
          mutta siihen ei hän mistään hinnasta sanonut suostuvansa, että jättäisi
          pojan muiden hoidettavaksi. Minua liikutti tuo äidinrakkaus. Ja kun puhutaan
          raaoista puolibarbaarisista metsäläisistä, on muistettava, että senkin
          povessa on monesti jalompia tunteita kuin valistuneissa piireissä. Kuinka
          moni pääkaupungin asukas onkaan antanut sulkea puolisonsa tahi lapsensa
          Danvikiin voidakseen itse ottaa osaa huvitteluihin.
        </p>
        <p class="paragraph">
          Täällä sain taas hyvän aterian maitoa, leipää, voita ja juustoa. Leipä oli
          täällä niinkuin muuallakin valmistettu akanoista ja petusta. Toisessa
          pirtissä tapasin Halfver ukon, jota pidettiin kylän parhaana pyssyseppänä.
          Hänkään ei aluksi katsellut minua leppein silmin. Siihen on jokaisen, joka
          aikoo käydä tapaamassa näitä metsäsuomalaisia, valmistauduttava. Hänen ei
          pidä antaa ensimmäisen kohtelun, epäluuloisuuden ja juron jyrkän
          vastaanoton, joka tuntuu luotaan työntävältä, itseään pelottaa. Suomalainen
          on tottunut pitämään jokaista vierasta julki vihollisenaan, jota vastaan hän
          varautuu suurella varovaisuudella. Tähän kuin toiseksi luonnoksi käyneeseen
          ominaisuuteen ovat ehkä vaikuttaneet ne vainot, joiden alaisina he ovat
          olleet ja osaksi vieläkin ovat. Alussa koetun jurouden korvaa täysin
          hyväntahtoisuus, jota saa osakseen, kun kerran on päässyt heidän
          ystäväkseen. Siinä on suomalainen ruotsalaisen vastakohta, sillä tämän
          kohteliaisuus on alussa suurin, mutta vähenee pian, kun taas suomalaisen
          lisääntyy. Näiden kansojen osanottotavatkin ovat erilaisia: toinen näyttää
          teoillaan, toinen sanoin; toisen ystävyys on sydämessä, toisen vain
          kielellä.
        </p>
        <p class="paragraph">
          Kun olimme sopineet, että kolmisin lähtisimme kello 5 <span
          class="page-number" id="p119">[s. 119]</span>aikana iltapäivällä
          Fågelsjöhön, menin eilispäivän rasituksesta väsyneenä nukkumaan heinälatoon,
          missä sattui huvittava kohtaus kuuron ukon kanssa. En ollut vielä
          nukahtanut, kun ladon omistaja, eräs suomalaisukko, joka ei tiennyt mitään
          tulostani, tuli sulkemaan auki jättämääni ovea. Saattaa kuvitella hänen
          kummastustaan, kun hän näki minun murha-aseitteni välähtelevän heinien
          lomitse. Hän ei tiennyt olinko jo nukkunut; hän seisoi epäröiden, mitä piti
          tehdä: oliko otettava pyssyni ja sapelini tai suljettava minut latoon, oliko
          minut herätettävä tahi ensin käännyttävä naapureilta apua hakemaan. Hänen
          parhaillaan tuumaillessaan minä äkkiä karjaisin. Hän säikähti niin, että
          hypähti korkealle. Kysymyksiini antoi hän mitä hullunkurisimpia vastauksia,
          sillä hän luuli kysyväni kokonaan toisia asioita. Emme mitenkään
          selviytyneet vähemmällä kuin menemällä Halfverin luo, joka lähemmin selitti,
          kuka minä olin. Illan suussa tulivat Sigfrid ja hänen serkkunsa Halfver
          tänne. Läksimme matkalle heidän kotiansa. Täältä oli runsaasti puolitoista
          penikulmaa järvenrantaan ja järven yli yhtä pitkä matka kylään. Minä ja
          Sigfrid soudimme ja Halfver ukko piti perää.
        </p>
        <p class="paragraph">
          <i>Fågelsjö</i> tahi Volsyöni kuten suomalaiset sitä nimittävät, sijaitsee
          kauniilla paikalla samannimisen järven rannalla. Sen 6 taloa on rakennettu
          miltei suoraviivaisesti rantaa pitkin. Niiden välillä on vain peltoja ja
          niittyjä, jotka, muihin suomalaiskyliin verrattuna, ovat vähemmän
          kivikkoisia ja maaperä viljavampaa. Ei silti pidä luulla, ettei täälläkin
          tapaisi kiviröykkiöitä, etenkin talojen lähettyvillä. Paikka on muuten
          alava, Fågelsjön ja Tyckelnin välinen kannas. Viimeksimainittu järvikin
          näkyy kylään, vaikkakin etäällä. Edellinen, jonka yli soudimme, on
          kauniitten saariensa puolesta Juvan Salajärven kaltainen. Paitsi pieniä
          kallioita ja riuttoja on siinä 20 suurehkoa saarta. Kylän alla oleva ranta
          on niin matalaa, että saa kulkea lähes kolmasosan neljännestä, ennenkuin
          tulee syville vesille. Sen sain tänään kokea mennessäni uimaan. Fågelsjö on,
          omituista kyllä, Taalain Moran pitäjää, vaikka sen asemansa puolesta pitäisi
          kuulua Härjedalin Svegiin, johon se muinoin luettiinkin. <span
          class="page-number" id="p120">[s. 120]</span>Hülphers sanoo, »että
          paikkakunnalla kerrotaan Härjedalin kuuluessa Norjaan tämän seudun tulleen
          liitetyksi Moraan jonkun miesmurhan vuoksi, kun Härjedalilainen oli
          murhannut mooralaisen.» Täältä onkin Moran kirkolle 18 penikulmaa,
          kuljettiinpa sitten kumpaa tietä tahansa, sillä on valittavissa kaksi eri
          tietä, joko Herrdalin—Elfdalin tai Voxna—Furudalin kautta. Ratsutietä, joka
          (kesällä) kulkee Orsan suomalaismetsien Qvarnbergin ja Rosentorpin halki, on
          14 tai 15 penikulmaa, suksilla, n.s. linnuntietä lienee vain 12 penikulmaa.
          Siksipä lieneekin ennen jouluna tahi pääsiäisenä sattunut, että joskus koko
          kyläkunnat, sekä miehet että naiset, Moran ja Orsan suomalaismetsistä
          hiihtäen tulivat halki suurten salojen ja painuivat kuin tuntureilta tuleva
          lumivyöry kirkolle. He asettuivat lähimpiin kyliin ollakseen kirkolla
          molemmat pyhät, ja sitten kääntyi tuo karavaani takaisin häviten metsään,
          kuten satujen noidat ja sissit. Tällaisella kirkkomatkalla viivytään viikon
          päivät. Matkueella on tavallisesti hinattavanaan tusinan verran ruumiita ja
          parikymmentä kastamatonta lasta. Onko siis ihme, että suurimmat kastettavat
          perillä huvikseen kiipeilevät kellotapuliin. Voi paremmin ajatella kuin
          kuvata niitä haittoja ja kärsimyksiä, joita Fågelsjön suomalaisille Moraan
          kuulumisesta koituu. Samaten on Orsan suomalaisten laita. Heidänkin
          kirkolleen on 9 tai 10 penikulmaa. Nämä suomalaiset ovatkin pyytäneet
          useammin kuin kerran saada yhtyä kappeliseurakunnaksi, joka omine
          kirkkoineen kuuluisi Svegin seurakuntaan. Mutta ruotsalainen papisto on
          asettanut aineelliset etunsa tässä kuten monessa muussakin asiassa
          hengellisten edelle ja vastustanut kiivaasti yritystä.
        </p>
        <p class="paragraph">
          Ukko <i>Pulkkinen</i> Torniomäellä kertoili niistä monista ja
          pitkäaikaisista riidoista, joita hän suomalaisten asianajajana oli käynyt
          emäseurakunnan papistoa vastaan. Asiaa oli ajettu kaikkia teitä käyttäen
          aina korkeimpaan oikeusasteeseen saakka. Tuloksena oli ollut, että kun oli
          saatu kuulla, että suomalaisten oli ollut pakko säilyttää maakuopissa tahi
          kuusenhavuissa ruumiita, estääkseen niitä kelin tuloon asti mätänemästä,
          heidät pakotettiin vedättämään ruumiit joko paareilla kahden hevosen välissä
          tahi purilailla 8—12 peni<span class="page-number" id="p121">[s.
          121]</span>kulmaa saadakseen vainajat ajoissa siunattuun multaan. Joskus oli
          käynyt niinkin, että perillä oli huomattu arkku tyhjäksi. Ruumis oli
          matkalla tipahtanut arkunpäästä metsään. Ei auttanut muu kuin palata sitä
          tien ohelta etsimään. Vihdoin v. 1757 he 10 penikulman päähän emäkirkolta
          saivat Hamran kylään hautausmaan, mutta ei rukoushuonetta tai
          kappelikirkkoa, kun se olisi liiaksi heidät muka erottanut muusta
          seurakunnasta. Siis kirkkomaata saatiin, mutta kirkkoa ei. Ja niin on 60
          vuotta yleinen etu saanut väistyä yksityisen tieltä. Papisto antoi Moran ja
          Orsan suomalaisille luvan joskus käydä Härjedalin Svegin kirkoissa, joihin
          oli 3—4 penikulmaa ja joiden papit joskus kastoivat ja vihkivät ja nyttemmin
          joka toinen vuosi käyvät Moran suomalaismetsillä köyhiä sieluja ruokkimassa
          ja kukkaroja verottamassa.
        </p>
        <p class="paragraph">
          Majoituin <i>Sigfrid Tossavaisen</i> luo. Syötyämme kysyi isäntä,
          tahtoisinko tulla hänen kanssaan järvelle katsomaan näkyikö kaloja. Kun
          minua huvitti oppia tietämään, miten ukko sai selville kalojen piilopaikat,
          suostuin mielelläni, luullen, että oli todellakin kysymys kalastuksesta.
          Mutta voiko suurempaa yksinkertaisuutta kuvitella? Jo rannalla oudostutti
          minua se, että lähdimme vesille ongitta ja pyydyksittä. Ajattelin: kaiketi
          sinulla ne on jollakin saarella tai niemekkeellä, kuten meilläkin usein on
          tapana. Ukko istui soutamaan, minä pitämään perää. Soudimme lahdesta toiseen
          ja saarelta saarelle, katsellaksemme, kuten ukko sanoi, kaloja. Se tapahtui
          siten, että pysähdyimme lahdelmiin jonkun paalun tahi kohon luona ja ukko
          tuijotti tiukasti kuin kalalokki 5 à 10 minuuttia veteen, nähdäkseen kaloja.
          Mutta kun ukon silmät luultavasti eivät olleet sen kummemmat kuin minunkaan,
          ei hän tietysti voinut nähdä mitään syvyyksien salaisuuksia, semminkin kun
          vielä hieman tuuli ja veden pinta sen vuoksi oli sameaa. Soudimme sillä
          tavoin ylt'ympäri ja vihdoin kotiin näkemättä kalaa. Enkä minä tiedä, miten
          kaloja olisi saatu, vaikka olisi nähtykin. En voi selittää tätä ukon
          menettelyä muuksi kuin pikku höperyydeksi, ja silloin minäkään en ollut
          paljoa viisaampi, kun seurasin mukana. Ja ellei hän muissa toimissaan ja
          puheissaan olisi osoittautu<span class="page-number" id="p122">[s.
          122]</span>nut hyvinkin viisaaksi, niin selittäisin hänet vähämieliseksi.
          Silti pidän tuota menettelyä vanhuuden tuomana lapsellisuutena, josta hän
          itsekään ei ollut selvillä.
        </p>
        <p class="paragraph">
          Puro eli pieni joki erottaa hänen ja Halfversin talot muusta kylästä.
          Tultuamme kotiin menin useat kerrat joen yli tapaamaan erästä isäntää, joka
          myöskin oli suutari, saadakseni apua saappailleni. Tämä ukko, jota en
          tavannut, oli tunnettu rikkaaksi ja saidaksi. Kerrottiin, että hän säilytti
          rahansa ja hopeansa maahan kaivettuna, jonka vuoksi varaskaan muutama vuosi
          sitten ei löytänyt talosta muuta kuin vähän ruokatarpeita. Siitä asti ei
          ukko ole uskaltanut talostaan kauaksi poistua. Öisin hänellä on aina
          lähettyvillä ladattu pyssy.
        </p>
        <p class="paragraph">
          Yleensä näyttää Fågelsjö muita suomalaisseutuja varakkaammalta. Ja kun
          täälläkin syödään akanaleipää, on sitä oudompaa nähdä suuria ja komeita
          huoneita, paperoituja saleja kuvastimineen ja seinälamppuineen, kivisine
          jääkellareineen, keittiöitä kirkkaine vaskikattiloineen, pulloineen ja
          kasareineen, hyllyn täydeltä porsliineja ja kivimaljakoita y.m. Sellainen
          oli Sigfridin talo ja tuollainenhan ei suinkaan osoita köyhyyttä. Kun vietin
          yöni suuressa uudessa olkiladossa eli luuvassa, huomasin siellä ensimmäisen
          suomalaismetsillä näkemäni puimakoneen.
        </p>
        <p class="paragraph">
          Seuraavana aamuna menin isäntäväkeni mukana lähellä olevalle niitylle
          nähdäkseni, miten he niittivät heinää. He käyttivät pitkiä viikatteita,
          samantapaisia kuin paikoittain Karjalassa. Ruumis saa olla suorassa
          asennossa ja viikatteella lyödään vain yhdeltä puolen. Minä kun olin
          tottunut savolaiseen lyhytvartiseen viikatteeseen, jolla kumarassa lyödään
          molemmille puolille ja joka soveltuu etenkin mättäisille niityille, en
          aluksi osannut pitkävartista käyttää. Emännän, joka kohteliaasti lainasi
          minulle teräväksi hiotun viikatteensa, oli hypähtämällä syrjään vältettävä
          jalkojaan, kun minä tottumattomana lyöntejäni ohjaamaan hosuin enemmän hänen
          kinttujaan kuin heinää. Pian pääsin ahkerasti harjoitellen niin pitkälle,
          että vedettyäni muutaman kerran turpeista juurta myöten niihin iskemäni
          terän, vähitellen sain syntymään puhdasta jälkeä. »Niitettyäni» isännältä ja
          emän<span class="page-number" id="p123">[s. 123]</span>nältä kehumisia
          taitoni johdosta, innostuin niin, että löin terän kiveen sellaisella
          vauhdilla, että se kurahti kappaleiksi. Luulin ukon suuttuvan ja ellei juuri
          toruvan, käyvän happamen näköiseksi. Mutta hän ei ollut millänsäkään, vaan
          sanoipa kuin puolustuksekseni, että se oli jo ennen ollut säröillä.
        </p>
        <p class="paragraph">
          Maanviljelyksestä kertoi isäntä, ettei viime vuosina juuri ollenkaan ollut
          käytetty kaskiviljelystä, mutta mikäli sitä käytettiin, meneteltiin samoin
          kuin Svärdsjössä. Vilja saadaan nykyään pelloista, jotka kylvetään parina
          kolmena vuonna perätysten, joskus useampanakin, jos ne kasvavat. Sitten
          annetaan niiden ruohottua ja käytetään niitä neljä viisi vuotta niittyinä.
          Pidettiin hyvänä saavutuksena, jos saatiin 2 tynnyristä 10 tynnyrin sato
          tahi jos nelikosta saatiin tynnyri. Usein ei saatane edes siemenenkään
          vertaa. Peruna ja pellava menestyvät täällä hyvin, mutta ei hamppu. Täällä
          kuten muissakin kylissä oli lannantekoa varten eri rakennus.
        </p>
        <p class="paragraph">
          Jouduin sitten emännän kanssa syvälliseen keskusteluun uskon asioista ja
          uskonnosta yleensä. Aiheen siihen antoi hänen väitteensä, että Lossa äsken
          hirttäytyneen vaimon sielu nyt oli helvetissä. Kun rohkenin lausua
          epäilyksiä siitä, jouduin koskettamaan eukon arimpia kohtia. Hän esitti heti
          raamatun todistuksia sellaisella kiivaudella, että minun oli hyvinkin
          väiteltävä, ennenkuin pystyin puolustautumaan. Siitä jouduimme puhumaan
          Jumalasta ja Jumalan sanasta. Huomasin hyvinkin pian, että hän oli
          raamattuun perehtynyt. Hän hyökkäsi voitokkaana kimppuuni
          raamatunlausetulvalla ja olisi kysymyksineen varmasti saanut minut temppelin
          harjalle, ellen todistelutaidollani (dialektiikalla) olisi välttänyt hänen
          maisterikysymyksiään kääntäen ne pussiin jouduttuani aivan toisiksi. Nytpä
          minäkin aloin hyökätä, sotkin hänet sofismeilla omiin väitteisiinsä, joihin
          eukko takertui niin, ettei niistä raamatunluvulla voinut suoriutua. Paitsi
          raamattua osasi hän kannesta kanteen myöskin Nordbergin postillan. Hänen
          puheistaan ja halustaan palata uskonnollisiin keskusteluihin huomasin, että
          hän oli lahkolainen, kuuluen herännäisiin, joita haaveilijoita oli näillä
          paikoin. Kun tulimme pirttiin, otti hän Nordbergin postillan alkaen siitä
          paukutella kaikin voimin ja jatkaen, vaikka huomasikin, <span
          class="page-number" id="p124">[s. 124]</span>miten vähän häntä kuuntelin.
          Mies oli aivan vastakohta. Hän ei kuunnellut eukkonsa oppineita luentoja,
          joilla tämä jo aikoja sitten oli niin hänet ikävystyttänyt ja kiusannut,
          ettei ukko edes maannut samassa huoneessa. Ukko keskusteli minun ja muiden
          kera ääneensä aivan toisista asioista, mutta se ei häirinnyt emännän lukua.
          Lopuksi pyysi hän, että minäkin olisin niin ystävällinen ja lukisin
          kappaleen postillasta. Hän oli niin hellittämätön, että vaikka minä keksin
          kaikenlaisia verukkeita päästäkseni kiusallisesta luottamustoimesta, oli
          minun alistuttava lukemaan luku Nordbergiä. Nyt hän vasta tuli hyvälle
          tuulelle, kiitti ja kehui minua oppineeksi ja viisaaksi ylioppilaaksi, minun
          oli kumminkin opittava lukemaan hitaammin. Olin nimittäin suoriutuakseni
          tehtävästä mahdollisimman pian lukenut minkä kieli kerkesi. Nyt hän alkoi
          laulaa virren toisensa jälkeen toisten nauraessa. Hänen hengellinen
          tekopyhyytensä alkoi jo olla minulle kiusallista, miltei vastenmielistä.
          Lopuksi hän kysyi, enkö minäkin osaisi laulaa. Ja vaikka ponnella annoin
          kieltävän vastauksen, niin hän minua kuitenkin kiusasi pahemmin kuin
          paholainen Jobia. Minun tuli niin ilkeä olo, kuin olisi jotakin madellut
          pitkin ruumistani ja minulla ei ollut muuta neuvoa kuin mitä nopeimmin
          siepata hattuni ja paeta talosta. Surkuttelin itsekseni ukko-raukkaa, jonka
          täytyi sietää niin paljon oppineisuutta ja toivoin, että kohtalo suojelisi
          minua saamasta sellaista vaimoa.
        </p>
        <p class="paragraph">
          Jouduin siten naapuritaloon, jossa ukko Halfvers ja renki olivat nuotalle
          menossa. He kysyivät, enkö lähtisi mukaan. Suostuin mielihyvin. Ja kun
          varemmin olin oppinut miten »kaloja katsotaan» ajattelin, että olisi hauska
          nähdä, miten kaloja saadaan. Taaskin näytti entinen hassutus alkavan. Nuotan
          ollessa veneessä soudettiin lahden poukamasta toiseen, pysähdyttiin
          paikotellen muutamien kyynäräin etäisyydelle rannasta ja tuijotettiin
          tiukasti veteen katsomaan, näkyikö kalaa, kuten sanottiin ja kun ei näkynyt,
          soudettiin seuraavaan lahteen, jossa uudistui sama temppu. Jos olisi ollut
          tyyni ja lämmin ilma, niin varmasti olisimme kaikkialla nähneetkin pieniä
          n.s. rantakaloja, joita he tähystelivät, mutta kun tänäänkin tuuli ja sitä
          paitsi oli hieman koleahko, <span class="page-number" id="p125">[s.
          125]</span>niin kalat olivat vetäytyneet loitommas rannoilta ja oli niitä
          laineiden läikkeen vuoksi vaikea erottaa. Siten oli jo soudettu lähes
          puoleksi ympäri järven nuottaa heittämättä järveen ja luulin jo, että
          palaisimme tyhjin käsin kuin mennessämmekin. Mutta lopulta nähtiin
          vilahdukselta pieni kiiski tai särki. Heti potkittiin nuotta järveen,
          vaikkakin järvenselälle päin, joten veneen ja rannan välinen kalansaalis jäi
          apajan ulkopuolelle. Tämä tapahtui <i>Kuikanlahdessa</i>. He saivat tästä
          apajasta noin viisi kappaa särkiä. Vaikka molemmin puolin olisi ollut yhtä
          hyviä apajapaikkoja, joista olisi voinut saada yhtä hyvän ellei paremman
          saaliin, en voinut saada ukkoja heittämään uudelleen nuottaa, kun he eivät
          enää rannalla »nähneet kalaa». Soudimme siis tiehemme katsellaksemme vielä
          siellä täällä veteen. Ja jos he saivat jossakin lahdessa nähdä verkonkohon,
          niin he uskoivat, että niiltä paikoin jo kaikki kalat olivat menneet
          verkkoon. Niin soutelimme, kunnes tulimme kotirantaan yrittämättäkään muuta
          kuin tämän ainoan apajan.
        </p>
        <p class="paragraph">
          Olisi taipuvainen uskomaan näitä kalastajia Aataminaikuisiksi, sillä
          saaliinhimoinen ihminen tuskin voi typerämmin menetellä. Kun lisäksi
          tiedämme, että Fågelsjön suomalaisia pidetään niin etevinä kalastajina, että
          he yksin maksavat erikoisen veron tästä oikeudesta, niin on tuo kummallinen
          kalastustapa sitä ihmeteltävämpi. (Jokainen osakas maksaa Voxnan virran
          lohen- ja särjen-pyynnistä Grefsjön virrassa 24 killinkiä. Sitä paitsi on
          heidän ylläpideltävä ¼ ruotua, josta jokainen talonpoika moralaisille maksaa
          2 pankkotaalaria. Sen sijaan maksavat Orsan suomalaiset 12 tynnyriä rukiita
          kaskeamisoikeudestaan, vaikkakin he vähänpuoleisesti tätä oikeuttansa enää
          käyttävät. Sitä paitsi he kustantavat 4 sotamiestä (Hülphersin mukaan
          nyttemmin 2) ja ovat velvolliset pitämään teitä kunnossa 10—12 penikulmaa ja
          ottamaan osaa kaikenlaisiin pieniin menoihin. Papeilleen he maksavat:
          kirkkoherralle, naulan humaloita, kuorman puita ja yhden päivätyön joka
          toinen vuosi, viljaa ⅓ ruununverosta ja 2 leiviskää voita (5 taalaria 1
          äyrin sotilasrahaa), 2 killinkiä lehmästä ja pääsiäisrahaa muutamia ropoja
          hengeltä. Kappalaiselle he maksavat 6 kappaa talosta, vaikka <span
          class="page-number" id="p126">[s. 126]</span>pitäjällä maksetaan vain 3.
          Koulumaisterille maksaa joka talo 3 kappaa ja lukkarille 2 pankkoa savulta
          sekä juustoja. Sitä paitsi saa tämä 5 tynnyriä pitäjänmakasiinista.)
        </p>
        <p class="paragraph">
          Uituani kotirannassa soudin uudelleen järvelle asettaakseni pitkänsiiman,
          jossa oli vain 150 koukkua, kun useampia ei ollut saatavissa. Illalla kävin
          muiden talojen väkiä tapaamassa, sillä kun oli lauantai-ilta, jota pidetään
          puolipyhänä, olivat kaikki tulleet kotiin metsistä ja niityiltä. Tapasin
          m.m. talollisen <i>Mikko Ollinpoika Tossavaisen</i>, 56:n ikäisen miehen,
          joka taisi selvitellä sekä kylän synnyn että suomalaisasutuksen haarautumat.
          (Tässä ei ole sopiva paikka esittää tuota laajaa selvittelyä.)
        </p>
        <p class="paragraph">
          Fågelsjön kylän oli perustanut <i>Sigfrid Tossavainen</i>, joka oli
          muuttanut Tandsjöstä. Hän oli nuorena poikana isänsä kera tullut Suomesta ja
          ensin asettunut Tandsjöhön, johon isä ja muu suku jäikin. Sigfrid oli asunut
          siinä talossa, jota nykyään nimitetään Norrgårdiksi. Hänen poikansa oli
          <i>Martti Sigfridinpoika</i> ja tämän poika <i>Sigfrid Martinpoika</i>, joka
          vieläkin asuu samassa paikassa. Tällä oli kaksi poikaa <i>Martti</i> ja
          <i>Olli</i>, joista viimeksi mainittu muutti länteen päin ja jonka
          jälkeläiset haaraantuivat ja raivasivat uusia tiloja. Edellinen, <i>Martti
          Sigfridinpoika</i>, muutti itään ja perusti sen talon, jossa isäntäni ja
          Halfver ukko asuvat. Sillä hänen pojallaan <i>Sigfrid Martinpojalla</i> oli
          kaksi poikaa, <i>Martti</i> ja <i>Antti Sigfridinpojat</i>, jotka jakoivat
          talon ja joista edellisellä oli yksi poika, nykyinen isäntäni, Sigfrid
          Martinpoika, joka oli naimisissa Kaarina Ersintyttären kanssa, Svegin
          ruotsalaiskylästä. Antilla oli yksi poika, ukko <i>Halfver</i>.
        </p>
        <p class="paragraph">
          Kotia päästyäni talon emäntä, joka muuten oli viisas ja järkevästi taloutta
          hoitava nainen, taas väsytti minua raamatullisilla kysymyksillään. Olin
          onnettomuudekseni voittanut hänen kristillisen rakkautensa, vieläpä
          sydämensä luottamuksenkin, jonka vuoksi hän pyysi, että minä valistaisin
          hänen sieluansa muutamien raamatunpaikkojen suhteen, jotka hänestä tuntuivat
          hämäriltä. Minulla oli aihetta epäilykseen, että hengellinen rakkaus oli
          sukua aistilliselle, sillä hän koetti houkutella minua kaikin keinoin yöksi
          kanssansa makaamaan kauniiseen saliin, missä hän yksin makasi. <span
          class="page-number" id="p127">[s. 127]</span>Mutta kun en tahtonut panna
          koetukselle hänen uskollisuuttansa, niin riuhtaisin itseni irti hänen
          käsistänsä ja pakenin latoon.
        </p>
        <p class="paragraph">
          Sunnuntaiaamuna olin jalkeilla mahdollisimman varhain ehtiäkseni käydä
          Tandsjössä, Sandsjössä ja Hamrassa samana päivänä, ainoana, jolloin väki oli
          kotona. Emäntä tahtoi, että viipyisin rukouksien ajan talossa, mutta kun ei
          minulla ollut siihen aikaa, selitti hän tulevansa minun kerallani Tandsjöhön
          siellä toimittaakseen hartaushetkensä ja että hän itse tulisi minut
          soutamaan yli puolen penikulman selän. Ukko kielsi häntä avuliaisuudesta ja
          pani renkinsä soutamaan. Hän saattoi minua rantaan saakka, missä kaihoten
          jätti jäähyväiset, mutta ei millään ehdolla ottanut maksua olostani ja
          ruoastani.
        </p>
        <p class="paragraph">
          Jo ennen lähtöäni oli tämä omituinen nainen käyttäytynyt sangen
          naurettavalla tavalla. Sillä aterioidessani heittäytyi hän äkkiä vatsalleen
          poikittain rahille nenäni eteen sellaisella kiireellä, että luulin aluksi
          hänen saaneen halvauskohtauksen tai tuimia vatsanväänteitä, mutta huomasin
          pian sen johtuvan uskonnollisesta puuskasta ja hurmostilasta, jossa hän
          toimitti aamurukouksensa antamatta muiden pilkan ja naurun itseänsä häiritä.
        </p>
        <p class="paragraph">
          Sain sittemmin kuulla, että Fågelsjön kylä joitakuita aikoja sitten oli
          ollut kuuluisa herännäislahkonsa vuoksi, joka paikkakunnalla oli herättänyt
          sellaista hämmennystä, että Helsinglannin papiston oli lähetettävä kaksi
          nuorinta veljeään sitä vaimentamaan. Mutta kun nuoret lähetit eivät olleet
          kyllin vankasti perillä pyhien kirjojen opeista eivätkä olleet odottaneet
          saavansa vastaansa niin voimakkaita todistuksia kumotakseen, niin heidän
          täytyi nolattuina poistua, joten viimeinen villitys tuli edellistä
          pahemmaksi. Moran rovastin oli siis itse tultava tänne kehoittamaan ja
          varoittamaan kansaa luopumaan harhauskostaan. Hänellä oli kolmena vuotena
          ollut täysi työ, etenkin oli muuan muita pitempi mies ollut vaikeasti
          voitettavissa. Turhaan oli rovasti tarjonnut sielunsa pantiksi, jos hän
          luopuisi sotkuisista käsitteistänsä, mutta mies oli vain sanonut: »En toki,
          pelkään että vedät minutkin mukanasi helvettiin» (je tör <span
          class="page-number" id="p128">[s. 128]</span>int', je är redd du drar mig
          till helvitet meddej). Mutta yöllä, kun pappi nukkui sikeintä untansa, joku
          koputteli hiljaa ovelle. Pelästyneenä rovasti kavahti pystyyn kysyen, kuka
          se oli. Se oli tuo pitkä, joka nyt oli muuttanut mieltä ja vastasi: »Tulen
          tykösi kuin Nikodeemus yöllä. Minun täytyy sinua totella». (Je kommes till
          dej som Nikodemus om natten. Je jette lyde dej.) Silti ei rovasti uskaltanut
          päästää Nikodeemusta sisälle, vaan pyysi tulemaan seuraavana päivänä.
        </p>
        <p class="paragraph">
          Että kansa täällä on kovin taikauskoista ja taipuvaista uskomaan mitä
          ihmeellisimpiin asioihin, saatoin päättää eräästäkin kertomuksesta, jonka
          isäntäväkeni jutteli varmana totena. Sen piti tapahtuneen n. 40 vuotta
          sitten Herrdalin pitäjän Östansjön kylässä, josta emäntä ja renki olivat
          kotoisin. Tässä kylässä oli näet ollut Kaarina Juhanantytär niminen
          20-vuotias tyttö, joka muun heinäväen kera oli paneutunut Diplan niitylle
          nukkumaan. Täältä oli paholainen kuljettanut hänet puolen penikulman matkaa
          korkealle vuorelle, jota sen johdosta oli alettu nimittää Näckenbergiksi.
          Vuorella oli ollut suuri oksaton petäjä, jossa oli vain latva jäljellä.
          Täältä puunlatvasta hänet vuorokauden kuluttua löydettiin. Kun häntä ei
          muuten saatu alas, oli erään miehen, jota nimitettiin »Per på backen»
          vasaraa ja rautanauloja käyttäen kiivettävä puuhun, josta toi tytön alas.
          Mutta hän oli muuttunut mykäksi eikä voinut ennen saada puhelahjaansa
          takaisin, ennenkuin oli uhrattu kirkolle viisi plootua. Hän oli aluksi
          sekapäinen eikä moneen viikkoon voinut nauttia muuta kuin vettä. Myöskin
          pastori Rister (poika) oli pitänyt häntä useita viikkoja luonansa saamatta
          häntä nauttimaan ruokaa. Sittemmin hän tuli paremmaksi, vaikka jäi
          sekapäiseksi. Tämä tyttö elänee vieläkin naimattomana.
        </p>
        <p class="paragraph">
          Kun tällaisia tarinoita vieläkin uskotaan, ei ole kumma, jos Moran pitäjä
          ennen muinoin oli kuulu noituudestaan (Trulldomsväsendet i Dalarne), josta
          Königsvärdkin lienee kirjoittanut.
        </p>
        <p class="paragraph">
          Muuten kerrottiin toinen, vaikkakin uskottavampi seikka saman kylän
          23-ikäisestä tytöstä Kaarina Svansdotterista <span class="page-number"
          id="p129">[s. 129]</span>(Jungberg) jolla ei koko ruumiissaan ole niin
          hiuksen tai karvan haiventa. Kun vanhemmat ovat rikkaita on lääkärin apuun
          turvattu, mutta turhaan.
        </p>
        <p class="paragraph">
          Matkalla Lill-Tandsjöhön koin eilen asettamani pitkänsiiman, jossa oli vain
          kuusi ahventa ja suurehko taimen, jotka jätin siimaan. Rannalta oli vielä
          kappale matkaa kylään, johon menimme Juho Korpin tahi oikeammin Korppisen
          luo, joka oli jo vanhahko sujuvaa suomea puhuva mies. Hänen poikansa, suuri
          täysikasvuinen mies, piti minua teininä ja vakuutti mielellään
          lahjoittavansa muutaman killingin, jos omistaisi.
        </p>
        <p class="paragraph">
          <i>Lill-Tandsjö</i>, Thure-Tandsjö eli Bortsjö, kuten sitä myöskin
          nimitetään, on pieni kyläntapainen, jossa on 2 naapuria ja 14 henkeä. Sen
          lasketaan kuuluvan Tandsjöhon, josta se on lähes ¾ luode pohjoiseen ja josta
          se luultavasti on tänne muuton kautta syntynyt. Ukko ei muistanut kuka sen
          alkuaan oli raivannut. Siellä oli ennen asunut <i>Hännisiä</i> ja
          <i>Kirjalaisia</i>, ennenkuin Pekka Pekanpoika <i>Tossavainen</i>
          Fågelsjöstä muutti tänne. Hänen lapsensa <i>Halfver Pekanpoika</i> ja
          <i>Kristina Pekantytär</i>, jotka vieläkin elävät, ovat jakaneet talon
          kahtia. Jälkimmäinen, joka oli emäntäni, oli mennyt naimisiin <i>Juho
          Korppisen</i> kera Sandsjöstä. Kävin naapuritalossakin, mutta en tavannut
          muita kotona kuin kolme pientä lasta vuoteella nukkumassa. Jos olisin tullut
          kylään vähää aikaisemmin, olisin päässyt järven yli Tandsjöhön, jonne väki
          äsken oli veneellä mennyt. Meidän oli siis käveltävä maitse runsas
          penikulma.
        </p>
        <p class="paragraph">
          Tandsjö, suomalaiset sanovat Tandsiöni, on rakennettu pitkin samannimisen
          järven rantaa, järven, joka kapeutensa vuoksi on enemmän virran näköinen.
          Kylä on kauniilla paikalla, mutta näköalaa rajoittavat kaikilta puolilta
          suuret vuoret ja mäet, joista suurimmat ovat <i>Kotimäki</i> ja
          <i>Tahkomäki</i>. Paikka on kuin silmää kiehtova Sveitsin laakso. Olin
          tullut tavatakseni ihmisiä kotona. Ja kyllä he enimmäkseen kotona olivatkin.
          Päivällisen söin <i>Pekka Paulinpoika Hynnisen</i> luona. Kuten tavallista
          sain kuoripiimää ja pettuleipää, joka oli tavallista parempaa ja jossa
          tuntui olevan aromaattisia ryytejä. Senpä vuoksi söinkin sitä tavallista
          enemmän <span class="page-number" id="p130">[s. 130]</span>ja sain tietää,
          että makeahko ja tavallaan miellyttävä maku johtui <i>paukkuheinästä</i>,
          joka lienee tavallinen lychnis dioica, jota oli muiden heinien kera
          kuivatettu ja sekoitettu pettuun. (Nimen sanottiin johtuvan siitä, että kun
          kukan suupuolesta puristetaan ja äkkiä painetaan syntyy paukku). En missään
          nähnyt käytettävän, kuten meillä kotona, hätäleivän aineksina vehkaa (calla
          palustris kasvin juuria), jota ei sovikaan suositella. Sitä vastoin he hyvin
          tunsivat <i>suolaheinän</i> (rumex acetosan) käytön.
        </p>
        <p class="paragraph">
          Tämä kylä on 6 neljänneksen penikulman etäisyydellä luoteeseen Hamrasta ja
          lasketaan kirkolle olevan 10 ½ penikulmaa. Taloja on 7, asukkaita n. 50. Sen
          pitäisi olla kahden Suomesta tulleen talonpojan, <i>Sakarin</i> ja
          <i>Markkuksen</i> raivaama. Edellinen, joka asettui nykyiseen n.s.
          Välitaloon, (Mellangård) lienee ollut taitava seppä. Jälkimmäisestä, joka
          asettui nykyiseen Vestergårdiin, tuli toisten talojen asukkaiden kantaisä.
          Mutta vähän myöhemmin n.s. taalalaisretken (Dalmarsch) aikana komennettiin
          kylän koko miehinen väki Tukholmaan, sillä oli lähetetty käsky, että joka ei
          tule, sen pää hakataan poikki omalla kynnyksellä. Sille tielle kaikki
          suomalaiset jäivät saaden surmansa, joten seitsemään vuoteen ei kylässä
          ollut yhtään miestä, kunnes <i>Matti Kirjalainen</i> tuli tänne Tenistä ja
          samoihin aikoihin <i>Eerik Jaakonpoika Hynninen</i> Suomesta. Hän oli tullut
          sotaa pakoon yli Ahvenanmaan, joka oli ollut niin autiona, että hän saarilla
          näki vain yhden vanhan akan.
        </p>
        <p class="paragraph">
          Maksettuani päivällisestä 3 killinkiä sain matkaseurakseni erään rengin,
          joka aikoi Lehtomäelle, mutta jonka sain muutamalla killingillä tulemaan
          Sandsjön kautta, jonne täältä oli niin runsas penikulma, että sitä voi pitää
          viitenä neljänneksenä. Jo ennen lähtöämme alkoi sataa ja satoi lakkaamatta
          koko päivän.
        </p>
        <p class="paragraph">
          Puolitiessä tapasimme pienen hökkelin, jossa asui Norjasta tullut
          pakolainen, joka oli rakentanut tuon mökin. Menimme sisälle levähtääksemme
          sateelta hieman, mutta meidän oli pakko kiiruhtaa uudelleen ulos. Huoneessa
          olivat vain lapset kotona. Olen kyllä käynyt monissa köyhissä ja kurjissa
          hökkeleissä ja nähnyt mitä suurinta viheliäisyyttä, <span
          class="page-number" id="p131">[s. 131]</span>mutta en koskaan vielä
          sellaista epäsiisteyttä ja likaisuutta kuin täällä, missä ihmiset elivät
          kuin elukat. Samassa pirtissä ja saman katon alla oli tila kahdelle lehmälle
          ja n. 10—12 vuohelle, joiden löyhkä tuntui jo kauas rakennuksen
          ulkopuolelle. Viimeksimainittujen osastolle oli annettu suurin tila kolmesta
          karsinasta ja se oli kahta kyynärää lattian alapuolella, mutta kasvoi
          päivittäin lisääntyvästä lannasta. Likaiset, repaleiset ja puolialastomat ja
          kuten minusta näytti nälkiintyneet lapset, joilla nurkissa oli pienin tila,
          olivat vaarassa joutua lehmien jalkoihin tahi pudota pukkien pariin, sitä
          enemmän kuin kahtena ikkunana oli pieni lasipala, josta niukka valo vain
          puoleksi valaisi tuota surullista laumaa.
        </p>
        <p class="paragraph">
          Tultuani Santasiöniin (Sandsjön) kävin kylän kolmessa talossa, joissa vain
          vanhin väki ymmärsi suomea. Muuten oli kylässä kaikkiaan 6 taloa, 47 henkeä.
          Tämäkin kylä, josta järvi näkyy kappaleen matkan päässä, on alavalla
          paikalla vastoin tavallisuutta suomalaismetsissä. Täällä on asunut ja asuu
          vieläkin <i>Röntöisiä</i>, <i>Nyröisiä</i> ja <i>Korppisia</i>. Röntöisestä,
          joka oli hukkunut Kotijärveen (Hemsjön) kerrotaan tarina, että kun hänen
          huutonsa kuuluivat kylään, ja väki oli siitä ilmoittanut vaimolle, oli tämä
          aivan tyynesti vastannut: »Anna Pertty huutoo». Hän luuli olevan kyseessä
          lähimmän naapurin. Ukko hukkui ja paikkaa nimitetään vieläkin <i>Röntyisen
          lahdeksi</i>.
        </p>
        <p class="paragraph">
          Toinen juttu kerrottiin <i>Jussi Ollinpoika Nyröisestä</i> todistuksena
          kohtalon kostosta tai noidan ennustuksesta. Hänen luoksensa oli kerran
          tullut tietäjäksi tunnettu ontuva suomalainen, <i>Antti Niilonpoika
          Hänninen</i> Tenistä. Nyröisen pojat Erkki ja Ulle, jotka olivat vallattomia
          pojanvekaroita, olivat tehneet pilaa ontuvan ruumiin vioista, jonka vuoksi
          tämä ajoi pojat tuvasta ulos. Kun nämä yrittivät aukaista oven, hän piteli
          sitä kiinni. Lurjukset ottivat pyssyn, saivat piipun ovenraosta sisälle ja
          pamauttivat. Kuula onneksi teki vain naarmun Hännisen reiteen. Ukko kehoitti
          isää rankaisemaan poikia karkeasta vallattomuudesta. Mutta tämä oli nauraen
          sanonut: »kuin taisivat ampua.» Silloin oli Hänninen sanonut: »Niin totta
          kuin minä oon Niki Hännisen poika, <span class="page-number" id="p132">[s.
          132]</span>pitäis sinun oma poikais surman sulle antaa!» Tämä ennustus
          toteutui pian kamalalla tavalla. Sillä 18 vuotta myöhemmin, v. 1771, Erkki
          ampui isänsä. Isä näet saattoi poikaansa Tandsjöhön kouluun, kun koira alkoi
          paikallaan haukkua tien vieressä. Poika otti pyssyn ja meni katsomaan, mikä
          siellä mahtoi olla. Sillä aikaa ukko istui muurahaispesälle levähtämään. Kun
          ei metsässä mitään näkynyt, tuli poika takaisin. Käveltyään hetkisen hän
          näki jotain liikkuvan pensaan takana. Hän luuli sitä koppeloksi — ampui, ja
          ukko kaatui rintaan haavoitettuna maahan. Hänellä oli ollut kellahtavan
          ruskea liivi, josta erehdys johtui. Verissään oli ukko ennättänyt sanoa:
          »Voi veikkonen sinua, kuin isäis ammuit», ja niin oli kuollut.
        </p>
        <p class="paragraph">
          Juotuamme vähän maitoa Pekka Ollinpojan luona jatkoimme matkaamme. Mukanani
          tullut renki kyllä tahtoi mennä suoraan Björkbergiin, mutta kun
          vaatenyyttini oli Hamrassa ja kun olin antanut sanan, että tänään sinne
          saapuisin väen kera keskustelemaan, en tahtonut heitä pettää, etenkin kun
          olin saanut kuulla, että he olivat luvanneet kokoontua minua tapaamaan. 12
          killingin juomarahalla sain rengin suostumaan tekemään mutkan ja seuraamaan
          minua Hamraan, jonne suoraa tietä laskettiin olevan kolme neljännestä. Pidin
          siis kiirettä, niin että enemmän juoksin kuin kävelin mäkistä ja hiton
          kivistä tietä. En ole ennemmin enkä myöhemmin nähnyt enemmän kivikkoa puolen
          penikulman taipaleella. Oli käveltävä kuin kiviröykkiöiden päällä jalkojen
          maata tapaamatta ja väliin oli vastassa kallioita ja rotkoja eikä tiestä
          ollut vihiäkään. Se näkyi kyllä saappaistakin, jotka perille tullessa olivat
          kuin veitsillä viilletyt.
        </p>
        <p class="paragraph">
          Sandsjöstä lähtiessäni oli kello jo 8, joten saavuin Hamraan 9 tienoilla.
          Menimme muutamiin taloihin, mutta tapaamatta ketään kotona. Viimein näimme
          eräästä piipusta nousevan savua ja menimme sinne. Täällä tapasimme eukon,
          joka tiesi missä ulkohuoneessa sen talon väki, jonne vaatteeni olin
          jättänyt, tapasi nukkua ja hän opasti meidät sinne. Täällä toimelias emäntä
          sytytti kunnon takkavalkean pesään ja se olikin totisesti tarpeen. Oli
          nautinto saada muuttaa kui<span class="page-number" id="p133">[s.
          133]</span>via vaalteita. Tänne kokoontuivat harvat kotona olevat miehet,
          joiden kanssa pakinoitsin sydänyöhön asti. He valittivat, että ihmiset,
          odotettuaan koko päivän ja lopulta luultuaan, etten enää tulisikaan, olivat
          suurimmaksi osaksi menneet niityilleen ja karjamajoilleen.
        </p>
        <p class="paragraph">
          Seuraavana aamuna annoin kutsua luokseni talonpojat <i>Kjöpmanin</i> ja
          <i>Heikki Korpin</i>, joiden tiedettiin taitavan runoja ja loitsuja. He
          tulivatkin, mutta pyytelivät anteeksi, etteivät mitään muka osanneet —
          heidän silmistään näin, ettei se pitänyt paikkaansa. Kjöpman minusta näytti
          suurelta lurjukselta. Hän sanoi omistavansa kuninkaallisen käsikirjeen,
          jonka <i>Sigfrid Pohjalainen</i> Suomesta tulonsa jälkeen oli saanut
          Lehtomäen omistamisesta. Sen piti olla v. 1623 saatu.
        </p>
        <p class="paragraph">
          Kylän piti olla kahden Suomesta tulleen pakolaisen, <i>Kemppaisen</i> ja
          <i>Nuutti Nuutinpoika Nuotisen</i> raivaama, joista jälkimmäinen asettui
          nykyisen Storgårdin paikalle. Hänen sukunsa oli alenevassa polvessa
          seuraava: Hänen pojallaan <i>Lasse Nuutinpojalla</i> oli poika <i>Antti
          Lassenpoika</i>, joka kuoli lapsettomana ja tytär <i>Liisa Lassentytär</i>,
          joka oli naimisissa Mikko Pekanpoika Hännisen kanssa Hännilästä. Heillä oli
          kaksi tytärtä, joista <i>Liisan</i> oli nainut <i>Erik Mikonpoika Stårk</i>
          Losista; nimi oli saatu sotaväessä. Hänen poikansa <i>Eerik Ersinpoika</i>
          eli, ollen 64-ikäinen. Hän jakoi talon kolmeen osaan, antaen yhden
          veljelleen Pekka Ersinpojalle, toisen serkulleen Mikko Mikonpojalle ja itse
          pitäen kolmannen osan. Muut kylän asukkaat ovat Suomesta tulleitten
          <i>Kemppaisten</i>, <i>Pulkkisten</i> ja <i>Karppisten</i> jälkeläisiä.
        </p>
        <p class="paragraph">
          Tahdoin heti lähteä edelleen, mutta isäntäni pyyteli hartaasti, että menisin
          hänen poikansa kanssa talon alapuolelle järvelle onkimaan, vakuutellen
          lammissa olevan kaloja, kunhan vain osattiin pyytää. Minun oli lopulta
          suostuminen. Menimme ja toimme pian hyvän keiton ahvenia. Nyt vasta huomasin
          ukon tarkoituksen. Luultavasti hän oli käskenyt poikaa tarkkaamaan minun
          käyttämiäni salaisia temppuja, voidakseen niistä sitten hyötyä. Kun poika
          tietysti ei mitään huomannut, kysyi ukko, enkö tiennyt millä aineella koukku
          oli voideltava, jotta kala söisi. Itse hän osasi tavallisen ahvenenloitsun
          »Ahven ainua kalainen, tulek onki <span class="page-number" id="p134">[s.
          134]</span>ottamahan» — — mutta siitä ei enää oikein ollut apua. Toinenkin
          vanha ukko, jonka tapasin juuri kylästä lähtiessäni, pyysi samoin. Kuulin
          sittemmin, että kaikki muut kyläläiset paitsi ukko <i>Erkki Pekanpoika
          Pulk</i> ja hänen väkensä, olivat hyvin taikauskoisia luottaen lukuihin ja
          taikatemppuihin.
        </p>
        <p class="paragraph">
          Syötyäni päivälliseksi oivia ahvenia läksin kylästä Lehtomäelle. Lähtiessäni
          lahjoitti emäntä minulle vanhan tuohivirsuparin, jotka tulivatkin hyvään
          tarpeeseen. Hän oli ehkä huomannut miten huonossa asemassa olin, ja
          jalkanikaan eivät olleet vielä parantuneet matkan jäljiltä. Minun oli pakko
          ottaa poika matkaseurakseni, sillä Sandsjön renki ei ollut malttanut
          odottaa, vaan oli jo varhain aamulla lähtenyt kotiinsa. Kävimme ensin
          katsomassa hautausmaata, joka oli peltojen vieressä kappaleen matkaa
          kylästä. Tämä 24 kyynärän suuruinen neliö, johon vain Hamran, Sandsjön,
          Tandsjön ja Björkbergin suomalaisella on oikeus ruumiita haudata, oli
          kivimuurilla ympäröity ja käytävän yli oli rakennettu vaja, jossa
          ruumispaareja säilytettiin. Vanhoihin puuportteihin, jotka oli suljettu, oli
          Pulkin ukko puukolla kaivertanut, vasempaan: »The som re:de.li:ga. för. sig.
          van: dratt haf:va. komma. till. frid. ock. hvi:las. uti. der:as kam:rar.
          Esai 57 v. 2.» ja oikean puoliseen: »Mån:ge. the. som. under, jor:de:ne.
          sof:va. Lig:ga. sko:la up:vakna Som:li:ga. till. Evigtt Lif. Som:liga till
          Evig försmädel:se och bloga. Dan. 12.» En enää ihmetellyt sitä, ettei
          kirkkotarhassa ollut kirkkoa, mutta sitä enemmän, ettei hautausmaalla ollut
          yhtään hautaa eikä ristiä. Poika selitti minulle tuon arvoituksen siten,
          ettei ollut tarkoitus tänne haudata ruumiita, vaan peitettiin ne kesällä
          muutamiksi viikoiksi tahi kuukausiksi märkiin kuusenhavuihin syksyllä
          vietäväksi Moran kirkolle. Tarhan nurkassa olikin lautavaja, jonka alla oli
          ruumishuone.
        </p>
        <p class="paragraph">
          Kun meidän täältä piti metsän läpi oikaista Lehtomäen tielle, samoilimme
          kauan eksyksissä. Ennätimme silti hyvissä ajoin pääkortteeriini Kasakan ukon
          luo Lehtomäelle. Illalla menin naapurin miesten kera koukkuja laskemaan
          järveen. Heilläkin oli vain 150 koukkua, joten näytti sillä kuin tämä määrä
          olisi ollut tavallinen näillä paikoin. Syöttinä käytimme kivikaloja
          (stenfisk). Kun oli pitkähkö matka kotirantaan, <span class="page-number"
          id="p135">[s. 135]</span>lepäsimme yön rakovalkean ääressä metsässä.
          Illalliseksi olimme ottaneet m.m. paistettua ankeriasta, jota täkäläiset
          suomalaiset pitävät suurena herkkuna, (siinä he eroavat savolaisista ja
          karjalaisista, jotka eivät edes tahdo nähdä koko kalaa, luullen sitä
          käärmeeksi). Enkä minäkään voi kieltää, että se on herkullinen, etenkin
          verrattuna karkeaan pettuleipään. Jälkiruoan otin suosta, sammuttaen janoni
          mehukkailla lakoilla, kunnes pimeä ne kätki minun himokkailta katseiltani.
        </p>
        <p class="paragraph">
          Varhain seuraavana aamuna koimme koukut. Saaliiksemme saimme kontillisen
          suuria ahvenia ja kaksi ankeriasta. Toverini olivat niin persoja
          ankeriaille, etteivät voineet olla toista heti paistamatta. Siitä sai
          jokainen osansa. Heitä nauratti kun kerroin, että savolaiset pelkäävät ja
          kammoksuvat tätä käärmeenä pitämäänsä kalaa, jonka vuoksi he usein
          hävittävät ja upottavat verkkonsa ja kalavehkeensä, kun muuten eivät
          tarpeeksi nopeasti siitä vapaudu.
        </p>
        <p class="paragraph">
          Täältä menin Thomasgårdiin, missä olin luvannut erään eukon puolesta
          kirjoittaa kirjeen hänen tyttärelleen, joka palveli vapaaherra
          Frisendorffilla Ekholmissa, 1 ½ penikulmaa Enköpingin tuolla puolen. Eukko
          kattoi minulle aamiaiseksi tuoretta kalaa ja maljan kuoripiimää. Täällä
          tapasin muijan, joka lauloi moniaita runoja. Häneltä ostin itselleni parin
          uusia tuohivirsuja neljällä killingillä.
        </p>
        <p class="paragraph">
          Tultuani kotiin sain kuulla, että minut sillä aikaa oli kutsuttu Härköiselle
          ankeriasta syömään. Menin siis sinne päivälliselle. Keitetty ankerias oli
          sangen herkullista; epäilen saako paremmin keitettyä edes Tukholman
          parhaissa ravintoloissa, vaikka se ehkä siellä on paremmin pippuroitua ja
          maustettua. Illalla menin metsään koettelemaan Aatamin pyssyä. Kun sillä 80
          askeleen matkalta osui pilkkuun, menin pienelle lammille, missä ammuin
          sorsan, jonka toin kotiin. Ostin neljällä pankkotaalarilla tämän luodikon
          Suomalaismetsien muistoksi ja näytteeksi heidän käsitöistään.
        </p>
        <p class="paragraph">
          Pitkäaikaisen kylässä oleskeluni vuoksi olin tullut kaikkialla niin
          tunnetuksi ja niin voittanut ihmisten rakkauden, että he pitivät kunniana
          saada minua puhutella. Monet kadehtivat isäntääni siitä, että hän yksin sai
          pitää minut majas<span class="page-number" id="p136">[s. 136]</span>saan ja
          vanha Kasakka oli kunniasta koko ylpeä. Koetettiin suostutella minua jäämään
          ainakin täksi kesäksi kylään ja käytettiin kaikkia mahdollisia keinoja.
          Mutta kun he ikäväkseen huomasivat, ettei mikään auttanut, pyysivät he minua
          siirtämään lähtöäni päivästä toiseen. Se onnistuikin osaksi, sillä milloin
          olivat hevoset metsässä, milloin kengät irti ja seppä, jonka piti kengittää,
          poissa.
        </p>
        <p class="paragraph">
          Ehkä emäntä juuri tuon luottamuksen vuoksi illalla teki minulle vuoteen
          heinälatoon kahden täysikasvuisen tyttärensä pariin. Syyksi sanoi hän sen,
          että muka tallinparvella, missä tähän asti olin nukkunut, heinät muka
          haisivat pahalta. Minun on lisättävä, että pyynnöstäni hänen poikansa tuli
          mukaan yötoveriksi. Emme olleet vielä nukkuneet, kun pari nuortamiestä
          jostakin naapuritalosta tuli tyttöjen viereen, viipyen siinä koko yön.
          Heidän rupattelunsa vei minultakin yöunen.
        </p>
        <p class="paragraph">
          Kun seuraavanakaan päivänä ei tullut matkasta mitään, kävin iltapäivällä
          muutamien naapureitten luona. Tullessani <i>Mäki-Ollen</i> taloon oli emäntä
          pettuleipää leipomassa ja sain nyt nähdä, miten sitä valmistettiin. Pienestä
          kaukalosta otettiin pöydälle taikinaa ja laitettiin lehikäisen paksuiseksi
          ja kahden paperiarkin kokoiseksi. Tämä taikina käärittiin <i>pulikan</i>
          (pulikko) ympärille, joka pantiin uuniin ja siellä kierrettiin auki, joten
          ohut leipä levisi tasaiseksi. Muutaman minuutin kuluttua se oli paistunut ja
          valmis uunista otettavaksi. Sittemmin näin toisenkin valmistustavan.
          Takkavalkeaa vasten asetettiin rautalevy vinottain n. 25° kulmaan. Pulikalla
          levitettiin taikina, jonka liekit paistoivat. Se kävi sangen nopeasti,
          muutamassa sekunnissa. Suurinta taitoa tarvitaan taikinan valmistukseen. On
          vaikeata saada taikina pysymään koossa, sillä petussa ei ole sideainetta,
          joten on sekoitettava muita lisiä, jotta tahdas pysyy koossa.
        </p>
      </div>
      <span class="page-number" id="p137">[s. 137]</span>
      <div class="chapter">
        <h2 id="chapter8">8. Ruokalajeista. Lähtö Lehtomäeltä. Yöjalassa käynnistä ja kansan tavoista.</h2>
        <p class="paragraph">
          Tässä sopineekin kuvata näiden suomalaisten erikoiset ruokalajit Kasakan
          eukon tiedonantojen perusteella. Ja hän tuntuikin niistä olevan hyvin
          perillä. Ne olivat seuraavat:
        </p>
        <p class="paragraph">
          <i>Mämmi</i>, ruotsiksi <i>sötklubb</i>, valmistettiin siten, että vesi
          keitettiin, kunnes se alkoi poreilla, oli kiehumaisillaan, jonka jälkeen se
          nostettiin tulelta ja siihen hämmennettiin ruisjauhoja ja sen verran
          mallasjauhoja, että se imeltyy. Sitä hämmennetään puolen tunnin ajan, kunnes
          se imeltyy sakeaksi kuin velli. Kun se on tarpeeksi makeata, nostetaan se
          jälleen tulelle ja kun se alkaa kiehua, pannaan siihen suolaa. Kun se on
          kiehunut, kaadetaan sitä tuohisiin ja ropeihin ja pannaan jäähtymään. Tätä
          ruskeanväristä siirapinmakuista puuroa syödään herkkuna seuraavina päivinä
          kylmänä puutikuilla tahi lusikalla kerman kera kuten puuroa.
          <i>Sötbjorniä</i> valmistetaan miltei samoin kuin mämmiä, mutta se tehdään
          kiinteämpää, leiväksi tahi limpuksi, johon käytetään mallasjauhoja.
        </p>
        <p class="paragraph">
          <i>Pepu</i> (ruotsiksi <i>skålklubb</i>) on sakeaa tahdasta, jota
          valmistetaan siten, että kylmä tai lämmin vesi suolataan ja siihen
          hämmennetään ruisjauhoja, kunnes se tulee aivan kuivaksi, joten se näyttää
          miltei jauholta. Sitä syödään kuin sakeaa puuroa.
        </p>
        <p class="paragraph">
          <i>Mutti</i> (näfvergröt) on suomalaisten mieliruoka, etenkin kesällä
          ulkotöissä, kun ei tahdota kuljettaa mukana leipää, eikä ole aikaa keittää
          puuroa. Olen usein itse hyvällä ruo<span class="page-number" id="p138">[s.
          138]</span>kahalulla syönyt tätä ruokalajia. Kalanlientä lämmitetään
          tulella, liemeen sekoitetaan ruisjauhoja (hätätilassa muita jauhoja) niin
          paljon, että keitos muuttuu sakeaksi taikinaksi, jolloin se otetaan tulelta.
          Sitä pyörähytetään kämmenien välissä pyörylöiksi tahi pytkylöiksi ja syödään
          kuin leipää voin tai maidon y.m. kera. Ellei kalanlientä ole, pannaan veteen
          ihraa tahi muuta rasvaa ja suolaa ja menetellään samaten. Edellistä
          valmistustapaa käyttävät itä-Taalain ja Helsinglannin suomalaiset,
          jälkimmäistä länsi-Taalain ja Värmlannin suomalaiset.
        </p>
        <p class="paragraph">
          <i>Hillu</i> (marjapuuro): Puolukoita keitetään ja hillo säilytetään
          mieluummin kiviastioissa. Syötäessä siihen sekoitetaan ruisjauhoja.
        </p>
        <p class="paragraph">
          <i>Rieska</i> — Norjan suomalaismetsissä <i>kisko</i> — on ohrakakku, jota
          paistetaan uunissa samoinkuin Savossa.
        </p>
        <p class="paragraph">
          <i>Talkkunaa</i>, ohrajauhoista, syödään ainoastaan pyhäin miesten päivänä.
        </p>
        <p class="paragraph">
          <i>Hauvikkaat</i> (hötrofvor) ja <i>appuisia</i> kastikkeeksi — hampun
          siemenistä valmistettua — joita Savossa käytetään, ovat jo enimmäkseen
          jääneet. (Unohdin kysyä käytetäänkö savolaisten mieliruokaa rokkaa,
          <i>hapa[n] rokkaa</i> ja <i>lohkoa</i>).
        </p>
        <p class="paragraph">
          Eniten valmistetaan kesällä sentään juustoja, kun silloin on runsaasti
          maitoa. Eihän sitä toki liikenemään ole, jos he ruotsalaisten tapaan itse
          söisivät maidon ja juustot. Mutta he ovat äärimmäisen säästäväisiä,
          itseltänsä kieltäviä, ruotsalaisen syödessä ylellisesti, jos vain siihen
          pystyy. Siksipä hänellä onkin varastoja aitoissa ja ladoissa ruotsalaisten
          ollessa tyhjinä. Luulisi, että se johtuisi saituudesta ja ahneudesta, mutta
          niin ei ole laita. Joka on käynyt heidän luonaan, on huomannut sen. He
          säästävät ja ovat itse ilman voidakseen sitä enemmän tarjota vierailleen ja
          ystävilleen. Ruotsalainen mieluummin syö itse ja antaa vieraan katsella
          kuivin suin — kumminkin tässä kuten kaikessa »ei sääntöä ilman poikkeusta».
          Kun kesällä käy näiden metsien asukkaiden luona, niin tapaa kaikkialla,
          etenkin karjamajoissa, suuren padan alituiseen tulella aamusta iltaan. Siinä
          keitetään <i>mössöä</i>, jota saadaan keittämällä heraa juustoutumisen
          jäljiltä. Kun en itse ole perillä naisten taloustehtävistä, en voi <span
          class="page-number" id="p139">[s. 139]</span>seuraavassa tarkemmin sitä
          kuvata — vetoon kumminkin emäntäni arvovaltaan:
        </p>
        <p class="paragraph">
          <i>Juoksutusmaha</i> lienee juustonteossa pääasia. Sellaisena käytetään
          suolattua imevän juottovasikan mahalaukkua. Kun sitä tahdotaan käyttää,
          liuotetaan sitä vahvasti suolatussa kylmässä vedessä, joka vesi uudelleen
          suolataan, ennenkuin sitä käytetään. Tätä vettä voi käyttää kauan, jos se on
          tarpeeksi suolaista. Monet antavat vatsakalvon pysyvästi olla vedessä (mikä
          lieneekin oikea tapa), toiset kuivattavat sen välillä. Muutamat käyttänevät
          vasikan vatsassa olevaa juustoakin, jota he tätä tarkoitusta varten
          puhdistavat ja suolaavat. Juoksutusta <i>»kuohua»</i> saadaan siten, että
          rieskamaito lämmitetään ja lyöpätään juoksutusveden avulla, jonka jälkeen
          juustoaines hämmennetään pieneksi ja otetaan pois, puristetaan ja kuivataan.
          Vettä, joka jää jäljelle, nimitetään <i>»mesaksi»</i>. Sitä keitetään niin,
          että kohoo hieman kuohua tahi niin kuumaksi, että se polttaa sormia, jonka
          jälkeen siihen kaadetaan verestä maitoa, mieluummin vuohen maitoa, jonka
          jälkeen se uudelleen juustoontuu. Juusto otetaan erilleen, siivilöimällä, ja
          pannaan vaatteelle kuivamaan, joten siitä saadaan n.s. »missfröost». Kun
          hera »mesa» keitetään kokoon saadaan siitä mössöä (miss-smör). Mössöön
          voidaan myöskin lisätä ruisjauhoja sen sakeimpana kiehuessa, mutta silloin
          on varottava sitä liikuttamasta tulelta jäähtymään nostettaessa; niin,
          silloin ei saa edes lattialla kävellä. Kun se on hyytynyt, survotaan se
          härkkimellä kokoon. Ruskeata makeata juustoa (sötost) saadaan lämmittämällä
          lämmintä lehmänmaitoa ja vähän kermaa, johon pannaan kourallinen
          vehnäjauhoja tahi hienoja ohrajauhoja (jos se tahdotaan saada vetelämpää) ja
          lisätään vahvaa juoksutusvettä ennenkuin jauhot painuvat pohjaan, jonka
          jälkeen sitä vahvasti keitetään, kunnes sitä on vähemmän kuin ⅓ jäljellä ja
          niin että juusto porisee. Sitten lisätään rieskanmaidon kermaa ja koko aines
          pannaan jäähtymään.
        </p>
        <p class="paragraph">
          Seuraavana päivänä kuulin suomalaisten puhuvan, että pienessä rotkossa niin
          sanotulla Stenbergin rämeellä olisi omituisia ja näillä main tuntemattomia
          vesi-sisiliskoja. Päätin ottaa niistä selon ja menin illalla erään pojan
          kera sinne. <span class="page-number" id="p140">[s. 140]</span>Käyristin
          itselleni neulasta koukun ja otin rihmankappaleen onkiakseni niitä muutaman.
          Räme oli noin neljänneksen penikulmaa kylästä. Täällä näin noita vikkeliä ja
          arkoja matelijoita, joista lopuksi sain pari ongituksi. Ne olivat
          erivärisiä, toinen vatsan alta keltainen, toinen musta ja oli siinä yksi
          ainoa täplä. Nämä minä täytin ja jätin kivennäisten kera talvella Upsalaan
          kuljetettaviksi. Kivet sainkin, mutta sisiliskot oli turmeltu.
        </p>
        <p class="paragraph">
          Elokuun 1 päivän aamuna menin Thomasgärdiin, jonne oli runsas neljännes,
          kirjoittaakseni, kun ensi kerralla ei ollut lyijykynää mukanani, runot,
          jotka minulle siellä eräs eukko lauloi.
        </p>
        <p class="paragraph">
          Tänään kulki kylän kautta nuori mies, joka sanoi olevansa Helsinglannista ja
          tulevansa kalastamasta. Niinä 9 viikkona, joina hän oli Fågelsjön tuolla
          puolen olevalla järvellä kalastellut onkien ja käyttäen 150 koukkua, hän oli
          saanut suolatuksi 6 ½ tynnyriä kaloja, lukuunottamatta, mitä hän sillä aikaa
          söi. Mutta kun vertaan tätä hänen tietoaan siihen, mitä hän sittemmin
          minusta kylässä kertoili, on minulla syytä pitää tätä suurvalehtelijaa
          lurjuksena. Hän oli kaikkialla kertonut, että hän huolimatta nykyisestä
          valepuvustani hyvin tunsi minut. Hän oli muka nähnyt minut Tukholmassa, että
          minä olin kaartin kapteeni, jonka hänen kuninkaallinen majesteettinsa
          kruununprinssi oli lähettänyt ottamaan selkoa näistä seuduista, miten kansa
          eli, miten sitä kohdeltiin ja kärsikö se sortoa j.n.e. Tätä hänen
          kertomustaan uskottiin kaikkialla ja levisi se kulovalkeana kylästä kylään.
          Ihmiset, jotka jo ennenkin olivat kummeksuneet matkani tarkoitusperiä ja
          aavistelleet, että minulle oli annettu erikoisia tehtäviä, pitivät minua nyt
          suurena herrana ja usein sain sen vuoksi nähdä lystikkäitä kohtauksia.
        </p>
        <p class="paragraph">
          Lähtöni olin määrännyt seuraavaksi päiväksi. Tämä oli koko kylän surupäivä.
          Jo aamusta varhain oli lähitalojen väki kokoontunut nähdäkseen lähtöni. Nuo
          hyvät ja hyvää tarkoittavat ihmiset, joiden suruisista kasvoista saatoin
          lukea sydämen tunteita, täyttivät eteisen ja pihan odotellessaan minua
          saadakseen sanoa viimeiset jäähyväiset. Kyytimiehekseni olin saanut rohkean
          Thomasgårdin nuo<span class="page-number" id="p141">[s. 141]</span>rukaisen,
          jonka hevosen selässä kirstuni taas piti tehdä huviratsastuksensa metsien
          läpi. Itse kuljin edelleen n.s. apostolien hevosilla. Vihdoin oli
          jäähyväishetki käsissä. Ja mihin käännyinkin, näin kaikkialla nyyhkytyksiä
          ja kyyneleitä. Olin itsekin liikutettu, sillä tiesin, etten tämän kansan
          hyväksi ollut tehnyt mitään, millä olisin ansainnut sen rakkauden ja sitä
          enemmän se minuun koski. Isäntäni, vanha ukko, ei liikutukseltaan saanut
          sanaa sanotuksi, hän vain puristi hartaasti kättäni kuin koeteltu ystävä
          (sellainen hän olikin enemmän kuin moni, joka on ystävä olevinaan) ja hänen
          vaimonsa ja lapsensa syleilivät polviani ja pyysivät minua aina pitämään
          heitä rakkaassa muistissani. Minä lupasin, turhaan yrittäessäni nenäliinalla
          estää kyyneleitä tulvimasta ilmoille. Sitten menin paikkakunnan tavan
          mukaisesti miehestä mieheen ojentamaan kättä niinkuin poika, joka lähtee
          pitkälle matkalle. Yhteen ääneen he pyysivät, että vielä kerran palaisin
          heidän kyläänsä ja vakuuttivat, että se olisi heidän juhlapäivänsä, kun he
          vielä kerran saisivat onnen nähdä minut. Kansa raukka, varmasti luuli se
          minua hyväntekijäkseen, joka vetoamalla hallitukseen voisi lieventää sen
          kohtaloa. — Mutta eihän valtaistuimen luonakaan aina totuus pääse kuuluviin.
          Jätinhän kyllä painetun kertomuksen Taalain suomalaisista sekä
          kruununprinssille että useille korkeimman tuomioistuimen jäsenille ja
          julkaisin sen sitä paitsi sanomalehdissä, mutta enempää en voinut tehdä.
          Olin tyytyväinen, ettei näihin metsiin ainakaan vielä oltu perustettu
          tehtaita, mikä olisi ollut suomalaisten onnettomuus.
        </p>
        <p class="paragraph">
          Sitoessani sapelin vyölleni ja heittäessäni pyssyn olalleni tunsin kuin
          helpotusta, sillä ne ikäänkuin muistuttivat, että olin matkustanut kokonaan
          toisissa tarkoituksissa, joiden vuoksi taas riensin eteenpäin päämaaliani
          kohti. Niin jätin kylän ihmisten saattaessa hyvän matkaa, kunnes olimme
          sanoneet viimeiset hyvästit tahi kuten täällä on tapana »Pidä puoliasi»,
          niinkuin olisi ollut kyseessä lähteä vihollista vastaan. Ja vihollisiahan,
          Herra paratkoon, sainkin monien uhrausteni ja yritysteni palkaksi. En
          mitenkään voinut saada isäntäväkeäni ottamaan vastaan maksua tahi
          ilmoittamaan paljonko olin velkaa. Vasta kun olin heille huomauttanut, <span
          class="page-number" id="p142">[s. 142]</span>että olisi väärin, että he,
          köyhät ihmiset, kieltäytyisivät ottamasta sen minkä rikaskin, kysyi Kasakka
          lopulta, pidinkö 2 taalaria liikana 14 päivästä ja kyydistä Qvarnbergiin.
          Annoin kaksin verroin.
        </p>
        <div class="image">
          <img src="images/kuva-06.jpg" alt="">
          <p><i>Tuohikontti, virsut ja leili.</i></p>
        </div>
        <p class="paragraph">
          Käytin koko matkan Lehtomäeltä Makkolaan tuohivirsujani, jotka, vaikka vähä
          väliä niitä runsusin pehmeillä sammaleilla, hankasivat jo ennen
          vahingoittuneita jalkojani. Lopuksi oli minun liian ahtaina halkaistava ne.
          Ilma oli kylmä, sateitten ja tuulien vaihdellessa. Tie kiersi aluksi suurena
          mutkana Hamran järven ympäri. Kolmen neljänneksen päässä kuljimme kylän
          myllyn ja ankeriasarkkujen ohi. Tie kävi yhä huonommaksi ja sitä paitsi
          väliin niin kiviseksi, ettei sitä edes voinut löytää. Meidän oli nyt
          kuljettava suuren korven halki, missä ei yksikään torppa eikä mökki
          keskeyttänyt yksitoikkoista autiutta. Ehdittyämme kahden penikulman matkan
          kylästä tulimme Oren joelle, kuljettuamme pienemmän joen yli, joka tässä
          yhtyi edelliseen. Tähän pysäh<span class="page-number" id="p143">[s.
          143]</span>dyimme lepäämään ja hevosta syöttämään. Kyytimies kertoi, että
          täältä saadaan sangen suuria lohia, joilla hän ehkä tarkoitti taimenia,
          joita täällä usein sanotaan lohiksi. Olin jo tiellä päättänyt sukeltaa
          joenpohjasta hakemaan simpukoita, nähdäkseni oliko niissä, kuten Hülphers
          väittää, helmiä. Mutta ilma oli kylmä ja sateinen, virta vuolas ja joenpohja
          niin kivinen, ettei voinut haitatta ja vaaratta mennä veteen.
        </p>
        <p class="paragraph">
          Täältä oli vielä penikulma Makkolaan. Tiellä säikäytimme naarasteerin
          poikueineen. Poikaset kätkeytyivät korkeaan ruohikkoon. Akkateerin näin
          vilaukselta sen puiden välissä lentää pyrähtäissä ja pamautin, mutta
          osumatta.
        </p>
        <p class="paragraph">
          Meillä oli monta ylämäkeä kuljettavana, joista muuan oli Kappalinmäki
          (Kapellsbacken, ehkä pitäisi olla Kapellansbacken). Sen laella oli suuri
          lähde, jonka luona pappi (kappalainen) pyhiinvaellusretkellään
          suomalaismetsiin aina kiipesi hevosen selästä, istui juhlallisesti kivelle,
          otti esille taskumattinsa ja otti siitä vahvistuksekseen kulauksen pari.
          Kurillani ja tietäen, että pappi keksisi muitakin kiviä tienohelta, minä
          vyörytin tuon liuskakiven jyrkännettä alas, jonne se kieri kanervikkoon.
          Muuten juttelimme koko matkan niitä näitä. Kun kyytimies ja minä olimme
          samanikäisiä ja molemmat poikamaisia, tuli puhe, niinkuin usein sattuu,
          tytöistä. Hän vakuutti, että vaikkakin pojat ja tytöt makasivat yksissä,
          etenkin kesäisin, niin ei juuri koskaan mitään luvatonta tapahtunut. He
          saivat aikansa kulumaan viattomassa rupattelussa ja leikinlaskussa. Metsillä
          kuuli vain ani harvoin puhuttavan kevytkenkäisistä naisista tahi irstaista
          miehistä ja aviottomista lapsista. (Kun kyselin tätä seikkaa Säfsenin
          kirkkoherralta Frömanilta, sain kuulla sinä vuonna syntyneen 5 tai 6
          aviotonta lasta. Todella pieni määrä!)
        </p>
        <p class="paragraph">
          Tiesinhän ennestään, että rahvaan pojilla sekä Ruotsissa että Suomessa oli
          tapana viettää lyhyitä kesäöitä jonkun kaunoisen kanasen luona naapurissa.
          Kesällähän tytöt tavallisesti nukkuvat vaateaitoissa, ulkohuoneissa,
          ullakolla ja luhdeissa. Mutta yöjalassa käynti, joka ennen oli
          perinnäistapa, on nykyajan käsityksen mukaan sopimaton ja tapahtuu sen
          vuoksi muilta ja etenkin vanhemmilta salassa. Ja ellei ollut vakituista
          pikku ystävää, niin katsoi poika <span class="page-number" id="p144">[s.
          144]</span>olevansa oikeutettu pääsemään kenen tytön luo tahansa. Sillä joka
          tyttöhän oli »ystävä». Eikä siinä kyllin. Nuorukaiset liittyivät parviksi
          käydäkseen kylän tyttöjen luona, jotka makasivat yksikseen usein lukittujen
          ovien takana. Mutta miten ihmeessä pojat sitten pääsevät sisälle? kysynee
          lukija uteliaana. Niin, siten tietysti, että tyttö itse kiltisti avaa oven.
          Sehän on todistuksena nuorison tuttavallisesta yhdessäolosta — vaikkakin se
          on nykyajan siveysopin vastaista. Sv perustuu alkuaan entisajan
          patriarkallisiin oloihin, tapoihin ja käsityksiin tahi on todistuksena
          luonnollisesta viattomuudesta, sellaisena kuin sitä vielä tapaa pienten
          lasten kesken. Nämä käynnit eivät kestäneet pitkää aikaa. Sillä kun kukin
          uskottunsa kera oli säädyllisesti jutellut tahi laskenut leikkiä hetkisen,
          niin he taas jättivät heidät — lensivät kuin perhoset kukasta toiseen —
          käydäkseen myöskin naapurin tyttöjen luona, jotka vuorostaan hekin saivat
          yövieraita. Näistä öitsimisistä, suomeksi <i>»käyvä yöjalassa»</i> tai
          <i>»käyvä yökenkässä»</i>, käytetään useita ruotsinkielisiäkin nimityksiä,
          kuten »drifva nattlopp», »bli rotmakare» (Vestmanlannissa), »gå brandvakt»
          (Vermlannissa).
        </p>
        <p class="paragraph">
          Tämä paha tapa (sillä sellaiseksi sekä luvattomaksi on sen nykyaika
          tuominnut) on väliin kehittynyt sellaiseksi, että pahanilkiset pojat, muiden
          mentyä levolle, ottavat laitumelta hevosia, joilla yöllä ratsastavat
          etäisiin kyliin kaunokaisia katsomaan. Sieltä he palaavat aamun valjetessa
          vaahtoavien hevosien saadessa kokea kovaa ratsastusta. Ruotsalainen rahvas
          pitää näitä yöseikkailuja monin paikoin tapoihin kuuluvina, vieläpä
          luvallisina ja laillisina. Ainakin tiedän, että niin oli laita monin paikoin
          Taalaissa ja Vermlannissa. Olipa tapa kehittynyt niinkin yleiseksi, että
          taalalaistytöt, jotka karjoineen kesällä oleilivat kaukaisissa
          karjamajoissa, joissa valmistivat juustoja ja voita, varta vasten
          muovailivat pieniä pyöreitä, appelsiinin kokoisia (Vermlannissa
          nelikulmaisia, pienen tynnyrin runtin suuruisia) juustoja, joita
          vastalahjaksi ja muistoksi antoivat nuorukaisille, jotka kunnioittivat heitä
          yöllisellä käynnillä. Olin kerran läsnä, kun isä ankarasti nuhteli nuorta
          tytärtään sen vuoksi, ettei tämä avaamalla ovea ollut vastaanottanut <span
          class="page-number" id="p145">[s. 145]</span>yövieraita. Ja luultavasti
          kerron tuonnempana tahi toiste lähemmin, miten itse Vermlannissa syyskuun 15
          p:nä 1821 otin osaa yöjalassa käyntiin.
        </p>
        <div class="image">
          <img src="images/kuva-07.jpg" alt="">
          <p><i>Pitkä pirttirivi.</i></p>
        </div>
        <p class="paragraph">
          Vallattomuus meni esim. Gunnarskogissa vielä pidemmälle. Joukko iloisia
          veitikoita ja pahankurisia poikia rikkaasta Trenskogin kylästä herätti yöllä
          varakkaan ja arvossapidetyn talon väen. Ja kun heidät oli päästetty sisälle
          ja valot sytytetty, ottivat he esille viulun ja alkoivat soittaa
          vermlantilaista polskaa. Ja pian oli tanssi käynnissä. Talon tyttäret, tytöt
          ja piiat, jotka herätettiin, olivat heti valmiit pyörähtelemään iloisten
          poikien kera. Talonpojille erikoisena piirteenä tein sen havainnon, että
          vaikkei tehty arvoeroa tyttöjen suhteen, niin talon tyttäret istuivat aina
          vanhempineen suuren pirtin peräpenkeillä, piikojen ja palvelijain asettuessa
          ovipuolelle. Kun oli saatu talo jalkeille ja ilo oli ylimmillään
          toivotettiin äkkiä ystävällisesti »hyvää yötä» ja mentiin toiseen taloon,
          jossa uudistui sama näytelmä, ja sieltä kolmanteen.
        </p>
        <span class="page-number" id="p146">[s. 146]</span>
        <p class="paragraph">
          Kun tahdotaan kuvata jonkun kansan tapoja, ei ole kerrottava vain sellaista,
          mikä käy yksiin omiemme kanssa ja minkä omalta näkökannaltamme hyväksymme,
          vaan on meidän muistettava, että jokaisella kansalla ja ajalla on omat tai
          poikkeavat käsityksensä, jotka aina ovat oikeita aikanaan. Ja kuten nyt
          tuomitsemme monia entisajan tapoja ja tottumuksia, niin luultavasti
          vastaisuudessa tuomitaan monia meidänkin aatteitamme ja mielipiteitämme.
          Professori Rein hyväksyi sensorina tammikuun 15 p:nä 1846 kaiken muun, mitä
          tässä teoksessa olen kertonut ja kirjoittanut, paitsi näitä tietoja
          sukupuolien keskeisistä tavoista, joita hän moitti ja kirjoitti reunaan,
          »poistettanee» (»torde böra utgå»). Minusta sitä vastoin tämä kuvaus saa
          jäädä tähän, koska siinä kerrotaan kansan elämästä sellaista, mikä on
          ajalleen kuvaavaa. Eikä siinä kyllin. Kun ei kukaan minun tietääkseni ole
          kiinnittänyt huomiota tähän aiheeseen, on minun velvollisuuteni käsitellä
          sitä sen laajemmin. Lukija siis suonee anteeksi, jos tämä kohta venyy
          pitkähköksi.
        </p>
        <p class="paragraph">
          Mutta palatakseni suomalaismetsiin. Mikä minun kotipuolessani tapahtuu
          salaisesti, se tehdään täällä julkisesti, tavan säilyttäessä alkuperäisen
          avoimen luonteensa, mitä minä pidän selvänä todistuksena kansan viattoman
          puhtaista, vaikkakin yksinkertaisista tavoista. Voidaanpa sanoa, että
          vanhemmat itse (ainakin paikka paikoin) koettavat saada lapsensa
          noudattamaan samoja tapoja kuin he itse aikoinaan käyttivät, ja lapsetkin
          kohdaltaan tahtovat ne säilyttää. Sillä tapahtuu usein, että sekä isä että
          äiti kulkee sen huoneen läpi, missä naapurin poika makaa talon tyttären
          vieressä, ilman että he kiinnittävät siihen huomiota. Samoin tapahtuu vielä
          useammin, että nuorimies kulkee ukon ja eukon makuukamarin läpi tullakseen
          tyttären luo. Ja vieläkin oudompana ansaitsee tulla mainituksi, että jos
          nuori mies lähikylistä, vaikkapa kauempaakin jää yöksi taloon, missä on
          nuoria tyttöjä, ja jos hän on kunnolliseksi tunnettu ja myös hänen isänsä
          huone, niin hänelle tehdään ystävyyden ja luottamuksen osoitukseksi
          makuutila tyttären viereen. Se tuntuu meidän ajallamme mahdottomalta, jopa
          kieroltakin, mutta totta se on. Minulta ovat suomalaismetsillä useammin kuin
          kerran <span class="page-number" id="p147">[s. 147]</span>isä ja äiti
          kysyneet, enkö tahtonut nukkua talon tyttären vieressä. Sehän on mitä
          luonnollisin kysymys. Mutta alussa, ennenkuin tunsin kansan sikäläisiä
          tapoja, ällistyin, ihmettelin, olin hämilläni ja häpesin, etenkin silloin,
          kun nuori neitonen punastumatta oli vieressä uteliaana odottaen vastaustani.
          Minun on kerta kaikkiaan vielä kerran vakuutettava, ettei sillä ole mitään
          epäsiveellisiä tarkoituksia eivätkä sellaiset saa tulla kysymykseen ja että
          tämä koskee vain suomalaisia eikä ruotsalaisia.
        </p>
        <p class="paragraph">
          Omituista kyllä lienevät olot muinoin Suomessakin olleet samanlaisia. Sillä
          vaikken tiedä siitä kenenkään tähän saakka puhuneen ja vaikk'ei
          suomalaisissa eikä lappalaisissa saduissa ja taruissa ole jälkeäkään, mikä
          viittaisi polygamiaan — päinvastoin vaaditaan tiukasti yksiavioisuutta (ks.
          Otava I s. 92), niin vanha ja vieläkin hyväksytty sananlasku tietää, että
          nainen ainakin yhdessä tapauksessa on <i>Commune bonum</i>. Tämä koskee
          <b>matkoja</b>. Sanotaan näet:
        </p>
        <div class="verse"><p>
        »Tasan matkoissa evähät,<br>
        tasan naiset taipaleella.»<br>
        </p></div>
        <p class="paragraph">
          Kyllähän voitaisiin tämä sananlasku tulkita niinkin, että sillä
          tarkoitetaan, että matkoilla naisten on palveltava ja tarjoiltava kaikille
          samalla tavoin, olivatpa he sitten emäntiä tai palvelijoita. Mutta tuo
          selitys on yksipuolinen, jopa väärä.
        </p>
        <p class="paragraph">
          Todellisuudessa on tämä suomalaisten tapa vähemmän kummallinen kuin vieläkin
          käytännössä oleva tottumus, että miehet ja naiset yhdessä peseytyvät järvien
          rannoilla ja talvella käyvät yhteisessä saunassa, missä pojat ja tytöt,
          nuoret ja vanhat alastomina kylpevät ja peseytyvät, ilman että se herättää
          pahennusta tahi aistillisia tunteita ja ajatuksia, eipä edes anna aihetta
          pilantekoon ja virnailuun. (Nykyään, kun sivistys on kohonnut ja
          siveellisyys laskenut kurssissa, on tullut tavaksi, että miehet menevät
          ensin, naiset sitten lavalle).
        </p>
        <p class="paragraph">
          Samoista syistä vieläkin monet lämpimien maiden heimot käyttävät
          Aatamin-aikuista pukua ja häpeemättä. Sanoohan sananlaskukin: <i>naturalia
          non sunt turpia</i>. Tässä<span class="page-number" id="p148">[s.
          148]</span>kin tottumus on toinen luonto; mitä lapsuudesta asti on nähnyt ja
          kuullut, ei herätä myöhemminkään erikoista huomiota.
        </p>
        <p class="paragraph">
          Mutta palatakseni kyytimieheeni, joka oli kaunis ja elämänhaluinen
          nuorukainen — hän niinkuin minäkin kukkeimmassa iässään — kertoi hän minulle
          aivan avomielisesti, ettei koko näillä metsillä ollut tyttöä, jonka vieressä
          hän ei olisi maannut. Silti lisäsi hän nuorekkaan koruttomasti, ettei ollut
          »koskaan mennyt liian liki». Samatenhan muinoin Lemminkäinenkin kehuskeli,
          ja se todistaa, että sama tapa oli vallalla hänen aikanaan. Mutta
          päälläpäsmärinä, seikkailijana ja epäsiveellisenä veitikkana, joka ei
          tapojen pyhyydestä välittänyt, hän lisää:
        </p>
        <div class="verse"><p>
        »Ei ollut sitä tytärtä,<br>
        Ei sitä emoisen lasta,<br>
        jonk'en minä mahalla moanut,<br>
        — tun niskalla virunut.»<br>
        </p></div>
        <p class="paragraph-cont">
          Silti ei hän tällä suoraan sano heihin yhtyneensä. Sillä muinaisilla
          suomalaisilla oli tapana ystävyyden ja vieraanvaraisuuden osoitukseksi
          sijoittaa tervetulleet matkamiehet talon tyttären viereen. Sehän selviää
          Kalevalan 5:nnestä runosta, jossa kerrotaan, miten Pohjolan emäntä kestitsi
          ruualla ja juomalla Ilmarista ja lopuksi:
        </p>
        <div class="verse"><p>
        »Pani moata matkamiehet,<br>
        Neijen vierehen venytti.»<br>
        </p></div>
        <p class="paragraph">
          Tämä siveellisyys ja keskinäinen luottava pidättyväisyys näyttänee monesta
          aikamme nuorukaisesta uskomattomalta tai luonnottomalta ja tämän päivän
          nuorista herroista — mahdottomalta. Niin, minäkin epäilisin, kun tunnen oman
          luontoni, jollen varmoista tosiseikoista toisin tietäisi ja ellei koettu
          olisi kerrottua varmempi.
        </p>
        <p class="paragraph">
          Niinpä kyytipoikakin sanoi monesti yöllä menneensä Martan, kortteeritaloni
          tyttären viereen, tämän maatessa vanhempiensa huoneen peräkamarissa, eivätkä
          nämä olleet sanaakaan sanoneet. Mitä tyttöihin tulee — he eivät itse koskaan
          lähde yöseikkailuihin, ottavat vain vastaan yövie<span class="page-number"
          id="p149">[s. 149]</span>raita — niin he eivät laske joka poikaa viereensä,
          he pidättävät itselleen valintaoikeuden. Mutta etteivät menettäisi hyvää
          mainettaan, on heidän pakko ottaa vastaan sellaisiakin, joita viimeisinä
          toivoisivat. Ainakin on varma, ettei yksikään suomalaistyttö sallisi
          ruotsalaisen taalalaisen, olipa hän kuinka tunnettu tahansa, tulla
          viereensä; sillä heitä kohtaan he tuntevat todellista vastenmielisyyttä.
          Mutta ehkä nuoren suomalaisen väite tässä kohden oli yksipuolinen — liian
          hätäisesti tehty.
        </p>
        <p class="paragraph">
          Mutta aihe — kovin mielenkiitoinen ainakin minun ikäiselleni — ei ole vielä
          loppuun pohdittu! Minusta se on päinvastoin niin tärkeä, että sietää
          totisesti ja perin pohjin tutkia sitä aikakirjoista ja historioista,
          vaikkakin toiset pitävät sitä halpana ja kirjailijan arvolle sopimattomana,
          t.s., että se on ala, johon säädyllisyys estää kajoamasta. Joku ehkä myöskin
          inttää: Monessa talossa ei ollut tyttöjä, vaan poikia, pieniä lapsia tai ei
          ollenkaan lapsia. Miten makuutettiin tervetullutta vierasta sellaisessa
          talossa? Tähän kysymykseen on helpompi vastata kuin moni puusta katsoen
          luulee. Vieras pantiin luultavasti emännän viereen nukkumaan, ja useistakin
          syistä, kuten tuonnempana lähemmin selitämme. Että muinoin sellainen tapa on
          ollut olemassa ja muutamin tienoin Lapissakin käytännössä siihen vihjailee
          kautta rantain Schefferus <i>Lapponia</i> teoksessaan (painettu 1675, s.
          295), vaikka hän näyttää antavan sille epäsiveellisen vivahduksen,
          lainatessaan vielä vanhemmalta kirjailijalta <i>Herbersteniltä</i> kappaleen
          lappalaisten tavoista, joista sanotaan: »He jättävät matkustavat kauppiaat
          ja muut vieraat kotitelttaan vaimonsa kera mennen itse metsästämään. Jos he
          palatessaan huomaavat vaimonsa iloiseksi ja tavallista hyvätuulisemmaksi
          vieraan käyttäytymisen johdosta, niin he lahjoittavat hänelle jonkun
          kunnialahjan; ellei, niin he karkoittavat tämän häpeällisesti tiehensä.» On
          vahinko, ettei tuota kirjaa, johon Scheffer vetoo, ole täkäläisessä
          yliopiston kirjastossa, joten voisimme saada siitä lähempiä tietoja.
          Myöhäisaikaisempi kirjailija, <i>Joh. Tornæus</i> sanoo kuvauksessaan
          Tornion Lapista (painettu 1772), s. 40 suoraan: »Väitetään että he
          (lappalaiset) muinoin olisivat pitäneet vaimonsa <i>communes</i>
          ystävilleen, <span class="page-number" id="p150">[s. 150]</span>jotka
          kävivät heidän luonansa», mitä kirjoittaja pitikin luultavana ja mainitsee
          olleen vanhan tavan. Hän lisää vielä kuulleensa edeltäjältään, että eräs
          Luulajan lappalainen, joka oli tullut Tornion lappalaisen luo, illalla
          tunkeutui tämän vaimon viereen nukkumaan. Mutta siellä sattui olemaan kaksi
          »voudin miestä» (<i>fogdekarlar</i>), jotka myivät viinaa. Heidät kutsui
          lappalainen avukseen sanoen: »Tämä mies pitää täällä ilkeätä kosimishommaa
          ja tahtoo maata minun vaimoni vieressä. Te kun olette kruunun miehiä, tulkaa
          ja sitokaa hänet.» He sitoivat hänet puuhun kylmään talviyöhön. Mies kiskoi
          itsensä siitä irti sanoen: »Meillä on sellainen tapa Luulajan mailla, että
          kun ystävä tulee ystävänsä luo, niin me annamme hänen maata vaimojemme
          vieressä.» Tämä siis tuntuu olleen sekä suomalaisille että lappalaisille
          yhteinen tapa ja ansaitsee tulla lähemmin valaistuksi.
        </p>
        <p class="paragraph">
          Multa palataksemme taas suomalaisiin, on meidän sanottava, että niinkuin
          lattia on lappalaisen istuttava tuoli, niin käyttivät sitä suomalaiset
          sänkynä, makuutilana. Minun lapsuudenaikanani ei Savossa eikä Karjalassa —
          ei ainakaan Juvalla — ollut niin ainoata pirttiä, siis talonpoikaistupaa,
          jossa olisi tavattu maattava sänky, ellei ehkä erikoisena poikkeuksena, jos
          talossa oli mielenvikainen, sokea tai ikäloppu sairas raukka, joka ei
          kyennyt itseään hoitamaan. Sellaiselle oli johonkin uunin nurkkaan
          valmistettu olopaikaksi sängyn tapainen lava. Nukuttiin siihen aikaan
          lattialla miehet ja naiset rinnakkain, väliin myös raheilla ja pöydillä.
          Toiset kiipesivät uunin päälle tahi uuniin, toiset saivat makuutilan
          pankolla. Jos makuupaikka oli yksinkertainen, niin oli itse makuutilakin
          samaten. Pielus, patja, raiti ja peite eivät tulleet kysymykseenkään, niitä
          ei ollut. Makuutilalle oli kesällä levitetty lehtiä tai lehteviä oksia,
          joskus tuotu ruohoa kuivamaan, talvella olkia. Mutta usein oli makuutilana
          tyhjä paikka, jonka vuoksi ei yöksi riisuttukaan yltä muuta kuin jalkineet
          ja päällysnuttu, joka kääräistiin kokoon päänaluiseksi. Mitään peitettä ei
          lämpimässä savupirtissä tarvittu; siinä kyllä ilmankin hikoili. Siksipä ei
          matkalaisten tahi pitkämatkaisten vieraiden saapuminen yöksi — olivatpa ne
          talonpoikia tahi herroja — tuottanut isäntä<span class="page-number"
          id="p151">[s. 151]</span>väelle vaivaa, sillä vuodetta riitti lattialla,
          menipä sitten miehen tai naisen viereen levolle. Eipä edes pappia varten,
          hänen talvella liikkuessaan lukusilla, ollut muuta keinoa kuin tuoda yöksi
          suuri reki tupaan. Siihen pantiin olkilyhteitä, ja siinä nukkui sanan
          julistaja kuin höyhensaarilla. Kestikievareissa toki oli vierashuoneessa
          yksi tahi pari vuodetta matkustajien varalle. Mutta vähitellen ylellisyys
          alkoi lisääntyä niin että rikkaimmat talot rakensivat väen tuvan vastapäätä,
          eteisen toiselle puolelle vierashuoneen, jossa oli kaakeliuuni ja yksi tahi
          kaksi seinään naulattua vuodetta. Niin, muotiylellisyys on nykyään päässyt
          niin pitkälle (60 vuotta myöhemmin), että miltei kaikki savupirtit on kuin
          pois lakaistu maasta ja savupiippu-tupia on kasvanut tilalle kuin sieniä
          sateella. Me puolestamme asetamme useissa tapauksissa puhtaat ja avarat
          savupirtit etusijalle, ainakin meidän kylmässä maassamme, jonka ilmastoon
          eivät »uloslämpiävät» rakennukset niin hyvin sovellu. (Sallittakoon minun
          omituisena päähänpistona mainita lapsena päättäneeni, että jos joskus saisin
          oman talon, niin antaisin päärakennukseen rakentaa suuren pirtin; päätös,
          joka luonnollisesti kuuluu sellaisiin, jotka eivät koskaan toteudu. — Kohta
          tietysti mainitaan vain tarinoissa, että suomalaiset muinoin asuivat
          savupirteissä. Ja kun ei kukaan muukaan ole käsitellyt tätä aihetta —
          ainakaan minun näkökannaltani — niin on minun täytynyt siinä viivähtää
          kauemmin kuin ehkä olisi toivottavaa. Muuten on ihmeellistä, miten aika
          muuttaa kaiken maailmassa, minkä huomaa parhaiten se, joka on saavuttanut
          pitkän iän (kuten minä). Niinpä nuoruudessani miltei joka talossa oli
          <i>kantele</i>, samaten kuuli paimenten pukinsarvella soittavan kauniita
          <i>sarvisoittoja</i> ja soinnukkaita paimensäveleitä. Nykyään ei niitä enää
          näe eikä kuule).
        </p>
        <p class="paragraph">
          Edellisestä seuraa siis kuin luonnostaan ja on helposti selitettävissä,
          miksi suomalaiset ollessaan kesällä ulkotyössä yöksi jäävät kaukaisiin
          metsiin, missä joko lepäilevät <i>»nuotioilla»</i> tahi kuusenkuoresta
          kyhätyissä <i>»mehtä-majoissaan»</i> täysissä pukimissa, miehet ja naiset
          sekaisin. Samaten he talvella täyttävät kaikki kirkonkylän talot, kun
          tulevat penikulmien takaisista kylistään lauantaisin kirkolle kirjoit<span
          class="page-number" id="p152">[s. 152]</span>tautuakseen ripille,
          kastattamaan lapsiaan tahi hautaamaan vainajiaan, levätäkseen pitkän matkan
          vaivoista, voidakseen sunnuntaiaamuna olla jumalanpalveluksessa. Muistan
          esim. Juvan pappilan leivintuvan, miten siihen monesti yöllä sunnuntaita
          vasten majoittui 30—40 henkeä. Siinä makasivat vanhat ja nuoret, miehet ja
          naiset, naineet ja naimattomat pöydillä, penkeillä ja lattialla, usein niin
          yhteensullottuina, ettei jalansijaa heidän välistään löytänyt. Ja silti ei
          koskaan kuulunut turhaa melua tahi kärkästä sanaa. Se meistä todistaa kansan
          ja erikoisesti nuorison siveellistä ryhtiä.
        </p>
        <p class="paragraph">
          Mutta tullessani sittemmin Norjan suomalaismetsiin huomasin siellä olevan
          toisenlaisia tapoja käytännössä, ainakin Brandvoldin metsillä, missä minua
          kunnioitettiin ja palvottiin miltei kuin taivaitten lähettämää enkeliä.
          Eräänä kunnianosoituksen ilmaisumuotona oli se, että minua pyydettiin
          nukkumaan talon isännän viereen. Olisin kernaammin, jos olisi ollut
          valintavapaus, mennyt emännän viereen. Sillä ei käyne kieltäminen, että olin
          siitä hieman hämilläni ja kiusaantunut, mutta tässä ei käynyt tarjousta
          epääminen, sillä se olisi ollut talolle suuri ja julkinen häväistys. Silti
          en tiedä, koskiko tuo tapa vain minua yksityisesti vai oliko se yleisesti
          käytännössä, kun en, paha kylläkin, tullut itse paikalla sitä
          tiedustelleeksi.
        </p>
        <p class="paragraph">
          Näistä patriarkallisista tavoista ja siitä, mitä varhemmin olen kertonut,
          teen sen päätelmän, että suomalaisilla ja lappalaisilla oli tapana osoittaa
          vierailleen makuutila isännän, emännän tai lasten, etenkin tyttöjen
          läheisyydessä, josta menettelystä vieläkin on jälkiä havaittavissa.
          Toisinhan ei saatakaan olla, jos lähemmin tarkkaamme ajan oloja. On siis
          luultavinta, että matkatessa mies asettui yöksi vaimon viereen (eihän siinä
          vaaraa ollut kun emännän oma mies oli toisella puolella) — puhun tässä
          omasta kokemuksestani — ja nainen matkalla ollen asettui isännän viereen
          (isännän vaimo taas oli tarkkaamassa toisella puolella). Ehkä vihjailee
          suomalainen sananlaskukin tähän seikkaan:
        </p>
        <div class="verse"><p>
        »Autuas emännän vieras,<br>
        vaivainen isännän vieras.»<br>
        </p></div>
        <span class="page-number" id="p153">[s. 153]</span>
        <p class="paragraph">
          Luultavasti emännän ollessa kuollut, vanha, sairas tai raihnainen, vanhin
          tytär, niinkuin muussakin, edusti emäntää. Mikä aluksi näyttää
          uskomattomalta ja eriskummalliselta, muuttuu lähemmin tarkastaessa
          ymmärrettäväksi ja luonnolliseksi. Tästä on otettava se oppi, ettei kaikkea
          pidä käsittää ja tuomita vain <b>meidän</b> näkökulmaltamme, sillä joka
          asiaa voidaan katsella eri puolilta. — —
        </p>
        <p class="paragraph">
          Silti ovat suomalaismetsillä saamani tottumus ja siellä saamani käsitys
          vaikuttaneet sen, että minä monessa suhteessa muutuin toisenlaiseksi kuin
          muut ikäiseni samoina aikoina.
        </p>
      </div>
      <span class="page-number" id="p154">[s. 154]</span>
      <div class="chapter">
        <h2 id="chapter9">9. Makkolan tienoon suomalaisia sukutarinoita. Juttuja papeista. Fridshammariin ja Moran kirkolle. Yöllinen seikkailu.</h2>
        <p class="paragraph">
          Tämän kyllin pitkän syrjähyppäyksen jälkeen palaan taas matkaseikkailuihini.
        </p>
        <p class="paragraph">
          Kello oli jo 8 illalla, kun saavuimme <i>Makkolaan</i> (Qvarnberg), jossa
          poikkesimme ensimmäiseen taloon. Isäntä, <i>Pekka Erkinpoika Härköinen</i>,
          nyttemmin <i>Rullbusk</i>, joka oli vanha sotamies, otti minut
          ystävällisesti ja vieraanvaraisesti vastaan. Mutta hän oli niin köyhä, ettei
          hänellä edes ollut pettuleipää, johon jo olin tottunut, jonka vuoksi
          illalliseksi söin kehlollisen kuoripiimää leivättä ja menin sitte
          kyytimieheni kera tallinparvelle heiniin.
        </p>
        <p class="paragraph">
          Aamulla, oli näet sunnuntai, juotuani aamiaiseksi hiukan maitoa menin
          isäntäväkeni kera lähimpään taloon rukouksiin. Minun on mainittava, että
          suomalaismetsillä on yleisenä ja kauniina tapana, että väki kokoontuu joka
          kylässä johonkin taloon hiljaisen hartaasti rukoilemaan. Tapa on sitä
          kiitettävämpi, kun he ani harvoin saattavat käydä kirkossa. Siten he pyhinä
          silti voivat antautua uskonnolliseen tunnelmaan. Täällä siis oli koolla
          kylän kotona oleva väki. Heidän nöyrästi pyydettyään, että minä toimittaisin
          rukoukset, josta minä kieltäydyin sen vuoksi, että tahdoin tietää, miten he
          itse ne toimittivat, he aloittivat jumalanpalveluksensa laulamalla muutamia
          virsiä, sitten he lukivat joukon rukouksia, lauloivat taas virren ja lukivat
          päivän epistolan ja evankeliumin. Joku luki sitten kaksi pitkää saarnaa
          vanhasta postillasta ja hartaushetki lopetettiin laulamalla virsi. Kello 10
          se alkoi ja päättyi ½ 1.
        </p>
        <span class="page-number" id="p155">[s. 155]</span>
        <p class="paragraph">
          Jumalanpalveluksen jälkeen ryhdyin läsnäolevilta utelemaan, mitä he tiesivät
          esi-isiensä vaiheista, etenkin kun vanhat kuninkaankirjeet olivat hävinneet
          siten, että he olivat joutuneet ruotsalaisten kanssa käräjöimään, joten he
          olivat antaneet tuomio-istuimelle kuninkaankirjeensä, ja sille tielle ne
          jäivät. Jämsän asukkaatkin olivat (omien kertomustensa mukaan) käyneet
          käräjiä veroista, saaden sellaisen päätöksen, että heidän oli maksettava
          tynnyri rukiita kaskeamisoikeudesta. Mutta vouti oli päätökseen 1:n numeron
          asemesta kirjoittanut 12, jonka jälkeen heidän oli maksettava tuo määrä,
          mitä he surkeasti valittelivat; (relata refero).
        </p>
        <p class="paragraph">
          He sanoivat, että ensiksi oli tänne Suomesta tullut <i>Yrjänä Matinpoika
          Makkoinen</i> Savosta. Muutamat sanoivat kerrotun, että hän ensin oli asunut
          jonkun aikaa Staffansåsenissa, ennenkuin muutti tänne ja perusti Näsgårdin.
          Vasta toisena kesänä oli hänen vaimonsa tullut Suomesta. Heillä oli kolme
          poikaa, <i>Erkki</i>, <i>Antti</i> ja <i>Matti</i>. Heistä muutti Erkki,
          mennen avioliittoon erään <i>Pohjalaisen</i> kera Lehtomäeltä, siihen tämän
          kylän taloon, jossa nyt asuu Matti Jöraninpoika. Hänellä oli poika <i>Pekka
          Eerikinpoika Makkoinen</i>, jolla oli kolme tytärtä, joista <i>Maria
          Pietarintyttärellä</i> <i>Antti Antinpoika Hännisen</i> kanssa Teenistä oli
          kaksi poikaa <i>Antti</i> ja <i>Pekka</i>, jotka jakoivat talon. Antti
          Antinpojalla ja Kaarina Pietarintytär Hännisellä (Sandsjöstä) oli tyttäret
          <i>Maria</i> ja <i>Kaisa</i>, joista edellisellä ja <i>Elias Tuomaanpoika
          Fejenillä</i> Jämsästä oli 14 lasta, jotka kaikki elävät; Kaisalla ja Elias
          Olenpoika <i>Korpilla</i> Tandsjöstä oli 5 lasta, jotka elävät. Näistä on
          Elias Eliaksenpoika muuttanut Råbergiin, jossa hänen appiukollaan oli
          karjamajoja. <i>Antti Yrjänänpoika Makkoinen</i>, hänkin Hännilästä nainut,
          muutti siihen, missä isäntäni nyt asuu. Hänellä oli 3 tytärtä, joista
          Kaarina meni naimisiin Sigfrid <i>Tossavaisen</i> kanssa Fågelsjöstä,
          <i>Margareeta</i> Elias Jämsän kanssa Rosentorpista, kolmas kuoli nuorena.
          Isä Antti otti kasvattipojakseen Pekka Tahvananpoika Härköisen Färilan
          Härkälästä ja naitti hänet Kaarina Eliaksentytär <i>Jämsälle</i>, josta
          liitosta syntyivät <i>Kaarina</i>, <i>Margareeta</i> ja <i>Elias</i>. Näistä
          jäi Kaarina Eliaksentytär taloon asumaan (naimisissa Eerik Hannunpojan
          kanssa Skatugbystä) <span class="page-number" id="p156">[s.
          156]</span>saaden 5 lasta, jotka kaikki elävät ja ovat yhtä lukuunottamatta
          naimisissa. <i>Matti Jöraninpoika Makkoinen</i>, joka jäi taloon, oli
          ottanut osaa Kaarle XII:n sotiin Suomessa ja Venäjällä. Hänellä oli poika,
          <i>Matti Jöraninpoika</i>, joka nai ruotsikon Orsasta. — — —
        </p>
        <p class="paragraph">
          Tultuani kotiin söin vähän maitoa ja leipää, (mikä maksoi 6 killinkiä) ja
          sain täältä kyytimieheksi <i>Korpin Ullen</i> tai kuten nimen olisi pitänyt
          kuulua <i>Olli Korppisen</i>, jonka piti kyyditä minut Jämsään. Hän oli
          sieltä ottanut vaimon, ja kun hänen appensa oli kylän rikkain, niin hän
          pyysi saada viedä minut sinne. Sinne oli kolme neljännestä. Ratsutie sinne
          oli vähän parempi kuin Lehtomäkeen vievä. Tullessamme Jämsään tapasimme koko
          kylän kokoontuneena apen taloon, kuin olisivat kaikki tienneet minua
          odottaa. Huhu minun tulostani olikin ennättänyt levitä sekä tänne että
          Makkolaan ja se oli kertonut, että minä olin hänen kuninkaallisen
          majesteettinsa lähetti. Tupaan tultuani syntyi juhlallinen äänettömyys eikä
          juuri kukaan rohjennut vastata ensimmäisiin kysymyksiini, kun he eivät
          tienneet, miten nöyrästi sen tekisivät. Huomattuani sen muutin menettelyäni:
          aloin kielevästi puhutella heitä tekeytyen mahdollisimman sukkelaksi, joten
          alettiin jo vetää suita hymyyn. Siten saavutin pian keskinäisen luottamuksen
          ja lähentymisen. Puheenaiheeksi tulivat sitten vanhat runot ja tarinat. He
          sanoivat sellaisia kyllä kuulleensa vanhoilta, jotka nyt jo olivat menneet
          manalle, mutta itse he eivät niitä taitaneet. Luultavasti he eivät tahtoneet
          tuoda julki mitä osasivat. Kylän miesväki oli nuorenpuoleista ja puhuivat he
          kaikki koko hyvää suomea. Minä olin kuulevinani sen eroavan muiden
          puheenparresta. Se tuntui lähentelevän Hämeen murretta; mutta ehkä se oli
          vain luulottelua.
        </p>
        <p class="paragraph">
          He kuuntelivat tuiki tarkkaavaisina, kun luin vanhoja runoja, toisinaan
          purskahtaen nauruun, toisinaan huomauttaen, että olivat ennenkin sen
          kuulleet — niin oli etenkin useimpien loitsujen laita.
        </p>
        <p class="paragraph">
          Heidän omasta menneisyydestään kertoi muuan vanha eukko, että ensimmäinen,
          joka tänne tuli Suomesta ryssää pakoon oli Antti Martinpoika Jämsän
          pitäjästä. Sen nimen <span class="page-number" id="p157">[s. 157]</span>hän
          antoi jälkimaailmalle muistoksi ensimmäiselle asuinpaikalleen. Kun hänellä
          ja hänen suvullaan ei ollut muuta sukunimeä, niin suomalaiset antoivat saman
          nimen suvullekin. (Jämsässä ja monessa muussa Hämeen pitäjässä ei enää ole
          käytännössä alkuperäisiä suomalaisia sukunimiä kuten Savossa ja Karjalassa).
          Hän oli tullut vaimonsa ja rengin kera ja aluksi asunut jonkun aikaa
          pohjoisempana Norjassa. Sinne jätti hän vaimonsa ja läksi itse renkinsä kera
          etsimään sopivampaa asuinpaikkaa etelämpää. Hän kuuli siellä puhuttavan
          Orsan metsistä ja meni sinne ottamaan niistä lähempää selkoa. Tänne hän
          pystytti ensimmäisen majansa paikalle, jota nimitetään <i>Autiomäeksi</i>, ½
          neljännestä nykyisestä kylästä. Rengin ollessa pyitä pyytämässä oli hän
          <i>Karjanharjun vuoren</i> luota löytänyt lähteen, jossa oli kirkasta hyvää
          vettä. Hän veisti kirveellä merkin kuuseen löytääkseen sen. He olivat
          saaneet sitten etsiä kolme päivää, ennenkuin sen uudelleen löysivät. Sinne
          he muuttivatkin.
        </p>
        <p class="paragraph">
          Kolmea vuotta myöhemmin sai eukko sattumoilta kuulla huhun, että mies oli
          pystyttänyt pirtin jonnekin näille metsille ja läksi etsimään. Eräänä
          päivänä, kun hän renkinsä kera aitasi kaskea, kuuli hän <i>huhuilemista</i>,
          joka kuulosti tutulta korviin. Hän kuunteli. Huhuilu toistui. Silloin
          mieheltä ratkesi: »Kuin ma oisin muun paikan peällä, niin minä tuntisin sen
          eänen, vaan ei hänen lie hiijen perkele tännek kulettana.» Eukkohan tuo
          Millbergin kalliolla ukkoaan huhuili.
        </p>
        <p class="paragraph">
          Ukolla oli kaksi poikaa ja yksi tytär. Tytär nai rengin ja lienee tämän kera
          sitten muuttanut Makkolaan. Ukon jälkeläisistä kerrottiin eräästä, joka oli
          ollut niin rutiköyhä, että hän paikkakunnan ainoana asukkaana oli päättänyt
          sieltä muuttaa ja oli jo kaikki tavarat kannettu pihalle Seffaståsiin
          muuttoa varten, missä hänen rikas appensa asui. Mutta matkalla kohtasi hän
          kontion, jonka hän onnistui kaatamaan. Ja kun hän näin sai lihaa, niin hän
          muutti takaisin kotiansa ja peltojansa hoitamaan. Ja ellei niin olisi
          käynyt, ei Jämsän kylää tänä päivänä olisi olemassa. Muuten oli mainitulle
          Antti Martinpojalle annettu kuninkaan käsikirje tallessa ja <span
          class="page-number" id="p158">[s. 158]</span>minä kopioitsin sen. Sen oli
          antanut Kustaa Aadolf ja se oli päivätty Kopparbergissä maalisk. 22 p. 1627.
        </p>
        <p class="paragraph">
          Illallisen jälkeen, josta kävi selville, että talo oli varakas, pakinoimme
          sydänyöhön asti, jonka jälkeen minut pantiin nukkumaan samaan huoneeseen
          nuoren avioparin kera. Saappaani olin jättänyt vanhan sotamies Tångin
          paikattaviksi, joka siitä minua verotti 16 killinkiä. Hän oli muuten isännän
          appiukko.
        </p>
        <p class="paragraph">
          Seuraava päivä, elokuun 4:s, oli pilvinen ja sateinen. Isäntäni paikkaili
          tuohivirsujani, jotka olivat hajota ja töin tuskin kestivät Fridshammarin
          tehtaalle asti. Sain vanhan suomalaisukon kyytiin. En saanut nuorta enkä
          vanhaa isäntää ottamaan maksua asunnosta ja elannosta, vaikka kuinka yritin.
          Täältä oli kolme penikulmaa Fridshammarin tehtaalle. Taivaltaessamme pitkät
          matkat yksissä aloimme jutella. Ukko pakisi, että vanhat suomalaiset ja
          etenkin hänen äitinsä, joka osasi runoja ja loitsuja, oli kertonut
          <i>Syöjättärestä</i>. Tämä rumilus oli häijy ja ilkeä. Hänellä oli tytär,
          jonka nimeä ei ukko muistanut. Ja olipa Syöjättärellä vielä piikalikkakin,
          oikea ihmislapsi, jonka hän oli jostakin varastanut. Syöjätär oli käskenyt
          molempien kehrätä. Omalle tyttärelleen oli hän antanut hienoa pellavaa,
          mutta pilalle vain puista otettua pukinpartaa. Molempien piti kehrätä yhtä
          hienoa lankaa.
        </p>
        <p class="paragraph">
          Hän jutteli myöskin laiskasta talonpojasta, joka oli vävylleen sanonut,
          jotta tämäkään ei liikoja ahertelisi: »Elä huolik paljosta työnteosta! —
          Anna tehä tekevän! Kyllä moa kasvaa moatessaan, peltois peppuroijessaan.»
        </p>
        <p class="paragraph">
          Niinikään kertoi hän, että siihen aikaan kun Fågelsjössä vallitsi yleisesti
          tunnettu lahkolaisuus ja kun nämä pitivät omia saarnojaan ja
          raamatunselityksiänsä, oli sinne lähetetty Helsinglannin pappeja
          hillitsemään tuota uskonvimmaa. Mutta talonpojat olivat olleet niin
          raamatun-oppineita, että olivat panneet papin tiukalle. Vieläpä rovastinkin,
          kuten edellä olen kertonut.
        </p>
        <p class="paragraph">
          Mutta toinen hänen juttunsa papeista ansainnee yleisempää huomiota: Moran
          Fågelsjöstä on kirkolle linnuntietä kokonaista 12 penikulmaa. Eihän tosin
          tietä — tus<span class="page-number" id="p159">[s. 159]</span>kinpa sinne on
          näkyviä polkujakaan — ole mitattu, mutta ehkä se on pidempi, jos se
          maanmittarin ketjulla mitataan. Kun kylä on niin kaukana kirkolta, käy
          seurakunnan pappi vain joka toisena vuonna heidän luonaan nuoria kastamassa,
          vanhoja ripittämässä, pitämässä lukusia, saarnaamassa j.n.e. — mutta ennen
          kaikkea perimässä saataviansa. Härjedalin Svegin pitäjän pappikin, jolla on
          puolta lyhempi matka, käy vuorottelemassa Moran suomalaismetsissä joka
          toisena vuonna — samoissa tarkoituksissa.
        </p>
        <p class="paragraph">
          Ja tapahtuipa, eikä kauvan sitten, että Moran apulaispappi <i>Carl Johan
          Ljungberg</i> unilukkarin ja muutamien muiden henkilöiden kera, jotka
          kuuluivat saattueeseen, oli matkalla Fågelsjöhön. Sinnehän ei kesällä tulla
          muuten kuin ratsain, talvella hiihtäen. Hänellä oli tapana maistella hieman
          liiemmälti. Matkan varrellakin hän oli ottanut liikoja hampaanhautojaisia,
          josta oli seurauksena, ettei hän jyrkimmissä mäissä uskaltanut istua
          satulassa, vaan liukui niitä joten kuten takalistollaan, suullaan ja nelin
          kontin. Eipä ihme jos niin vaikeissa olosuhteissa taskumatti loppui.
          Saavuttuaan lauantai-iltana Fågelsjöhön oli seuraavana päivänä pidettävä
          jumalanpalvelus metsäsuomaisille. Mutta jo sunnuntai-aamuna oli hän niin
          täytenä käkenä, että pelättiin mitä tuleman piti. Ja kun hänen nyt piti
          jakaa Herran ehtoollista noin 30 vanhukselle, niin oli ehtoollisviiniä niin
          vähän jäljellä, että ellei ihmettä tapahtuisi, niin saisivat armopöydässä
          kävijät tyytyä pelkkään leipään. Niinpä kävikin, että säästäväisyydestä
          huolimatta vain seitsemän tuli osalliseksi Vapahtajan pyhästä verestä, muut
          saivat tyytyä vain ruumiseen. Sillä pitkän matkan varrella oli juokseva
          aines, t.s. spiritus rectificatissimus, kuivunut kokoon ja kirkkoviini
          saanut olla jatkona.
        </p>
        <p class="paragraph">
          Kun ensimmäinen toimitus oli suoritettu piti toisen, nimittäin saarnan
          alkaa. Mutta kun pastori oli vähän väsähtänyt ja jalat eivät oikein
          kannattaneet, katsoi hän parhaaksi saarnata istuallaan peräseinän
          pöydäntakaiselta rahilta. Hän kiljui ja karjui aluksi, mutta väsyi
          vähitellen — haukotteli, kunnes luonto pääsi oikeuksiinsa. Sillä ristiessään
          kätensä ja kehoittaessaan lukemaan »Isä meidän —» nukkui hän kes<span
          class="page-number" id="p160">[s. 160]</span>ken saarnaa niin sikeästi,
          ettei enää herännyt. Seurakunta oli jo aikoja sitten ennättänyt lukea Herran
          rukouksen ja odotti vain, että pappikin lopettaisi. Ei tahdottu aluksi
          häiritä tämän »hartautta». Ja vaikka jo huomattiinkin miten oli, niin
          neuvoteltiin kauan, mitä piti tehtämän — pitikö herättää vai antaa nukkua.
          Katsottiin edellinen vaihtoehto sopivammaksi. Mutta pappi oli jo vaipunut
          niin sikeään uneen — tahi raamatun tapaan puhuen — Herra oli laskenut
          kätensä niin raskaana »palvelijansa» silmille, että kaikki herätys kävi jo
          mahdottomaksi.
        </p>
        <p class="paragraph">
          Neuvoteltiin mitä oli tehtävä. Katsottiin lopulta sopivimmaksi kantaa hänet
          kauniisti lähimmälle vuoteelle selviämään hutikastansa. Ja tämän
          »ylösrakentavan» jumalanpalveluksen jälkeen painuttiin kotiin.
        </p>
        <p class="paragraph">
          Seuraavana aamuna pastori heräsi — ehkä entistä selvempänä. Mutta, joko hän
          sai uutta virvoketta tai vaivasi entinen <i>»pohmelo»</i>, hän
          (suoritettuaan niin hyvin tehtävänsä) ei voinut päästä edelleen muulla
          tavoin kuin siten, että hänet nostettiin hevosenselkään ja kuljetettiin
          ratsain siten, että kaksi suomalaista piti koivista kiinni, kumpikin omalla
          puolellaan, ettei hän keikahtaisi juhdan selästä. Niin hänet saatettiin
          lähimpään suomalaiskylään, Tandsjöhön Orsan pitäjän metsille. Mitä hyvää hän
          siellä sai aikaan, sitä en tiedä, mutta kyllä sen, että kaikki sai tapahtua
          ilman muistutusta.
        </p>
        <p class="paragraph">
          Kun seuraavana päivänä tulin Moran kirkolle ja kävin pappilassa, en voinut
          olla kertomatta tästä rovasti Schultzenbergille. Lausuin ihmettelyni, että
          sellainen kappalainen saattoi vielä olla virassaan. Rovasti vastasi:
        </p>
        <p class="paragraph">
          »Onhan hänet jo pantu viralta, vuonna 1817 Kristuksen syntymän jälkeen. Ei
          toki sen vuoksi, mitä suomalaismetsillä tapahtui, sillä missä ei
          ilmiantajaa, siellä ei myöskään tuomaria.»
        </p>
        <p class="paragraph">
          »No miksikä sitten?» kysyin minä.
        </p>
        <p class="paragraph">
          »Eipä sen kummemmasta» sanoi rovasti, »kun että hän minun kielloistani
          huolimatta sikahumalassa kiipesi eräänä sunnuntaina itse pääseurakunnan
          saarnatuoliin saarnaamaan. Siellä hän määki ja mylvi ja sai aikaan
          täydellisen <span class="page-number" id="p161">[s.
          161]</span>kirkonhäväistyksen. Minä lähetin lukkarin useat kerrat sanomaan,
          että hän tulisi alas ja että minä tulisin hänen tilalleen saarnaamaan. Mutta
          kun hän ei totellut, täytyi minun lopulta lähettää sekä lukkari että
          unilukkari häntä taluttamaan alas saarnatuolista. Mutta mitäs tapahtui?
          Hänpä alkoi heidän kanssaan tapella itse saarnatuolissa, eikä heidän
          onnistunut ilman melua ja melskettä vetää häntä väkisin sieltä alas. Sehän
          herätti sellaista pahennusta, etten voinut olla siitä konsistorille
          ilmoittamatta. Siitä oli seurauksena, että virkaveljeni, kappalainen,
          titulus Ljungberg menetti sekä kappansa että kauluksensa.»
        </p>
        <p class="paragraph">
          Olimme tainkaltaisia tarinoiden tulleet Torskabergin ylämäkeen Orsan
          pitäjässä. Sen toinen rinne oli toista jyrkempi. Kyytimieheni kertoi, ettei
          eräs Orsan pappi Forslund, joka nyt on jo kuollut, uskaltanut, pyylevä ja
          lihava kun oli, istua hevosen selässä, vaan oli hän käyttänyt samaa keinoa
          kuin Ljungbergkin — liukunut neljin kontin mäkeä alas. Hän kertoi, että
          Korpin Ulle, joka minua eilen kyyditsi Makkolasta Jämsään, kerran oli ollut
          kyydissä ja nähnyt papin siten menettelevän.
        </p>
        <p class="paragraph">
          Käveltyämme kaksi penikulmaa tulimme Djurbergiin kuuluville karjamajoille.
          Sisällä näimme kaikkialla köyhyyttä ja kurjuutta. Täällä kuulin ensi kertaa
          Orsan murretta. Sitä puhuivat tuvassa eräs eukko ja taalalaistyttö. Hädin
          tuskin sain tilkkasen maitoa, joka tuotiin mustassa ja likaisessa astiassa.
          Huomasin kyllä, etten enää ollut suomalaisten parissa ja epäröin kauvan
          lohtisinko nauttia sitä. Nälkä pakotti minua; hinta oli 3 killinkiä.
        </p>
        <p class="paragraph">
          Täältä oli penikulma Fridshammariin. Tiekin tuli yhä paremmaksi, etenkin kun
          olimme päässeet puolitiehen. Matkalla tapasimme Jämsästä kotoisin olevan
          sotamiehen, Tångin veljen, joka oli saanut nimen Trogen. Hän oli ollut
          kirkonkylässä ostamassa nelikon kauroja, joita myytiin sekulin nimellä, sen
          vuoksi että joukossa oli jokunen ohrajyväkin. Hän oli ollut Kustaa IV
          Adolfin aikana Ranskan sodassa ja oli Stralsundin edustalla joutunut
          ranskalaisten vangiksi. Hänet oli ruotsalaisten, puolalaisten, venäläisten
          ja preussiläisten kera viety Ranskaan ja pakotettu liitty<span
          class="page-number" id="p162">[s. 162]</span>mään Ranskan armeijaan ja viety
          Italian sotaan. Trogen oli ollut Kalabriassa ja monessa muussa paikassa ja
          hänet oli lopulta viety Itämaita vastaan sotimaan. Siellä hän kahden
          ruotsalaisen kanssa eräässä taistelussa karkasi vihollisen puolelle. Heidät
          otettiin hyvin vastaan ja he saivat sikäläiseltä Ruotsin ministeriltä
          matkapassin Ruotsiin. Seitsemän vuotta hän täten oli ollut ulkomailla.
          Ruotsalaiset olivat enimmäkseen kuolleet tauteihin Italiassa, kun eivät
          olleet tottuneita kestämään sen lämmintä ilmanalaa. Hän sanoi, että olisi
          itsekin menehtynyt ellei häntä olisi elähdyttänyt toisenlainen usko ja
          luulo. Äitikin oli jo kauan itkenyt häntä kuolleena. — Lähtiessäni
          Rosentorpista näytti hänen nuorempi veljensä minulle paikkaa, missä
          Autiomäen pirtti oli ollut ja jonka myllystä hirsiä vieläkin oli nähtävänä.
          Monet muistivat nähneensä kaatuneena sen kuusen, johon renki oli veistänyt
          merkin löytääkseen takaisin lähteelle.
        </p>
        <p class="paragraph">
          Käveltyämme vielä kappaleen matkaa tapasimme kaksi Makkolan suomalaiseukkoa.
          Hekin tulivat kirkonkylästä, mistä olivat ostaneet muutaman kapan viljaa.
          Kappaleen matkaa Fridshammarista pysähdyimme hetkiseksi. Pesin kasvoni
          lahdenpoukamassa ja menin tiepuoleen pukemaan ylleni toiset vaatteet.
          Tuohivirsunikin jätin tänne. Ne olivat käyneet niin huonoiksi, etteivät
          pysyneet enää jalassa. Mutta olivathan ne jo palvelleet minua Lehtomäeltä
          tänne saakka, siis seitsemän penikulmaa.
        </p>
        <p class="paragraph">
          Tultuani tehtaalle oli minun tuntikausia odotettava talon isäntää,
          inspehtori Westlingiä. Sillä aikaa piti minulle seuraa vanha rappiolle
          joutunut mies. Hän oli hyvässä pätkässä ja silmät mulkoilivat kuin härän
          päässä. Olin utelias näkemään Westlingin, kun Djurbergin taalalaistyttö ja
          kyytimiehenikin vakuuttelivat, että minä olin aivan hänen näköisensä. Tänne
          tuli vieraisiin tohtori Lodin tyttärineen Oresta ja he jäivät yöksi. Viimein
          tuli isäntäkin kotiin. Hän oli ystävällinen ja hyväntahtoinen mies, joka,
          omituista kyllä, oli koko lailla minun näköiseni. Hänen rouvansakin oli
          sievän näköinen, mutta oli liian suuri ja lihava ja hampaat olivat
          sysimustat. Häntä vaivasi nytkin hammassärky, ja vaikka hän käytti tohtorin
          apua, ei se auttanut. Tämä oli totinen <span class="page-number"
          id="p163">[s. 163]</span>ja vaitelias mies. Meidät sijoitettiin samaan
          huoneeseen nukkumaan.
        </p>
        <p class="paragraph">
          Seuraavana päivänä, tiistaina elokuun 5:ntenä, kävin heti herättyäni
          katsomassa Kalmoran kovasintehdasta. Otin mukaani eilisen kyytimieheni, joka
          lupasi saattaa minua kirkolle asti. Kaivokselle oli vain puoli neljännestä.
          Menimme ensin kylään, josta saimme vanhan ukon, kyytimieheni apen,
          opastajaksemme. — —
        </p>
        <p class="paragraph">
          Kivilouhimolta menin Åbergin kylään, missä sanottiin tavattavan niin kosolta
          kuparimalmia, ettei voida pelloilla käyttää sahroja ja että kivet lähteitten
          reunoilla ovat kuparimalmia. Mutta kylän väki muka pitää sitä kaikilta
          salassa. Ukko vei minut kylän laitaan saakka, mutta ei pidemmälle, sillä hän
          pelkäsi kyläläisten kostoa. Menin sinne yksin, mutta jonkun verran peläten,
          että he voisivat tehdä minulle pahaa, semminkin kun en ollut ottanut aseita
          mukaani. Siellä tapaamani miehet olivat ystävällisiä. Eräs vanha ukko
          näytteli kyynelsilmin minkälaisella ruoalla heidän tuli elää. Hänellä oli
          pieniä hyvin kauniita lapsia. Hän toivoi, että perustettaisiin kaivos, joten
          ei kuoltaisi nälkään. — Kuparimalmia en tavannut. — —
        </p>
        <p class="paragraph">
          Palasin tehtaalle, söin aamiaisen ja läksin 4 ½ neljänneksen matkan päässä
          olevaan kirkonkylään. Menimme koulupappi Svedenjuksen luo. Hän oli itse
          poissa jakamassa ruunun viljaa rahvaalle. Kumminkin laski piika minut
          kamariin ja liehakoi minua vahvasti. Sitten juoksi hän kutsumassa opettajan
          kotiin. Tämä oli vähänläntä ja niin harvasanainen mies, etten monia
          sellaisia ole nähnyt, mutta muuten hyväntahtoinen. Hän ei tiennyt antaa
          mitään tietoja ja selvityksiä seurakunnan suomalaisista. Hän kyllä puhui
          Fågelsjön lahkolaisuudesta, joka oli levinnyt Herrdalista ja jonka
          alkuunpanija oli hullu pappi, joka oli pantu vankilaan. Siitä on olemassa
          painettu kertomuskin.
        </p>
        <p class="paragraph">
          Täältä kirjoitin suomenkielisen kirjeen vanhemmilleni ja vaihdoin itselleni
          pientä setelirahaa sekä söin päivälliseksi marjoja ja maitoa. Sekä
          palvelustyttö että pappi väittivät, että olin kuninkaallisen majesteetin
          lähettämä.
        </p>
        <p class="paragraph">
          Läksin sitten Noretin kievariin, jonne täältä oli ¾ <span
          class="page-number" id="p164">[s. 164]</span>penikulmaa. Tie, joka kulki
          Orsajärven rantaa pitkin, oli hyvä. Kyytimieheni ei tahtonut kulkea suorinta
          tietä Vomusin kautta Garbergiin ja sitä paitsi vei hän kenkävoiteeni
          mennessään, kun unohdin pyytää sitä takaisin hänen taskustaan.
        </p>
        <p class="paragraph">
          Noretin kievari on varakas talonpoikaistalo, josta sai mitä tilasi, sen
          vuoksi päätinkin jäädä sinne yöksi. Epäröin kauan pitikö menemäni pappilaan.
          Toiselta puolen tuntui hankalalta pukeutua uudelleen, mutta toisaalta paloi
          mielessäni lähteä sinne. Oli kuin olisi joku minua kehoittanut menemään
          sinne. Menin siis kello ½ 7 illalla sinne. Tie, joka kulki Siljan järven
          rantaa, ei ollut kovinkaan pitkä, vain ¼ penikulmaa. Juuri kun olin
          lähdössä, tuli poika tarjoomaan ostettavaksi vadillisen ihania mansikoita,
          jotka ostin 12 killingillä. Mutta, kun ne kaadoin toiseen astiaan, näin,
          että allapäin oli vanhoja ja homehtuncita, josta huomasin, että täällä
          Taalaissakin osataan pettämisen taito. Luulin sitä paitsi talosta saavani
          maitoa, mutta heillä oli vain vuohenmaitoa ja sitä en huolinut.
        </p>
        <p class="paragraph">
          Pappilassa oli koolla useita herroja, jotka pakinoiden istuivat kuistille
          kannetuilla lavitsoilla. Rovasti Schultzenberg oli jonkun verran isäni
          näköinen, etenkin leuka ja suun tienoot, mutta hän oli lyhyempi ja
          lihavampi. Hänellä oli apulaisena maisteri Dahlström. Vielä oli siellä
          pappismies Lexén ja koulunopettaja, ylioppilas Korsgren. Juttelimme yhtä ja
          toista, heidän osoittaessaan minulle hyväntahtoisuutta ja huomaavaisuutta,
          etenkin rovasti, joka pyysi minua jäämään illalliselle.
        </p>
        <p class="paragraph">
          Dahlström näytti minulle paperin, johon oli kirjoitettu länsi Taalain
          Grangärdin suomalaisista. Se oli muka leikillä kirjoitettu vastaukseksi
          rovasti Westbladin hiippakunnan sanomissa huhtikuulla 1774 julkaisemaan
          pyyntöön, että annettaisiin lähempiä tietoja metsäsuomalaisten uskon
          asioista. Sain lainaksi kortteeriini tämän käsikirjoituksen kirjoittaakseni
          siitä kopion. Sen otsakkeena oli: <b>»Afskrift af Prostens i Grangärdet
          Jakob Boethii bref om finmarkerna i Dalarne»</b>, päivätty huhtikuun
          14:ntenä 1774. (Tämän kirjeen julkaisin <span class="page-number"
          id="p165">[s. 165]</span>sittemmin omilla muistutuksillani varusteltuna
          Mnemosynen syyskuun numerossa 1821). Sitten katsoimme, olisiko
          kirkonkirjoissa mitään Moran suomalaisista; mutta tuloksetta. Muuten olivat
          papit vasta muutamia vuosia sitten tulleet seurakuntaan eivätkä olleet vielä
          ennättäneet asiakirjoja lukea, mutta he lupasivat, jos jotakin löytyisi,
          antaa niistä minulle tietoja Upsalaan, jonka vuoksi annoin heille nimeni ja
          osoitteeni. Ruustinna oli rehevä ja hyvinvoipa, viiden lapsen äiti ja kaikki
          olivat tulleet häneen. Hän oli Tukholmasta ottanut mukaansa mamsseli
          Vilhelmsonin, joka oli vielä heilakka-iässä, tuskin 18 vuotias, ja vieraana
          oli lisäksi pastori Lexénin rouva. Minut lievetakissani asetettiin
          illallispöytään näiden molempien naisten väliin ja pidin yllä pirteätä
          keskustelua. Kello oli jo ½ 11, kun läksin kotiin. Rovasti toivotti minut
          seuraavaksi päiväksi tervetulleeksi. Silloin luvattiin minulle näyttää
          kellari, jossa Kustaa I useita päiviä oli ollut kätkössä ja kivi, jolta hän
          puhui taalalaisille.
        </p>
        <p class="paragraph">
          Seuraavana päivänä, elokuun 6:ntena, nousin varhain ja kopioin eilisen
          puolentoista arkin pituisen asiakirjan ja alkoi silloin kuten usein
          nenästäni vuotaa verta. Mansikkani olivat muuttuneet puurotahtaaksi, enkä
          viitsinyt niitä syödä. Ollessani jo valmis lähtemään pappilaan tuli Lexén
          luokseni. Matkalla pappilaan, pitkän sillan toisella puolella, tapasimme
          Dahlströmin ja Korsgrenin, joista edellisen piti mennä ripittämään Sollerön
          toiselle puolelle. Me muut menimme pappilaan, missä tarjottiin aamiaista,
          vaikka kello jo oli ½ 11. Minä, Lexén, Korsgren ja eräs nuori herra menimme
          veneellä lahden toisella puolella olevaan kylään, jossa oli kellari, jota
          nimitetään Kungskällaren. Sen löysimme kappaleen matkaa rannasta ja oli sen
          suojaksi rakennettu pieni rakennus, johon ei vielä oltu ennätetty saada ovea
          eikä ikkunoita, joten se oli huvimajan tapainen. Kellari, jota oli jonkun
          verran korjattu, mutta joka muuten oli entisellään, oli pyöreä ja niin
          matala, ettei siinä mies mahtunut seisomaan. Oven yläpuolella oli ollut
          vierreastia, etteivät tanskalaiset löytäisi käytävää. Sivuseinässä oli
          aukko, josta oli kurotettu ruokaa sisälle. Kellari oli tiilestä ja millei
          jokaiseen olivat katsomassa käyneet herrat kaivertaneet nimensä. Minäkin
          <span class="page-number" id="p166">[s. 166]</span>piirsin nimeni katossa
          olevaan tummahkoon kiveen. Paluumatkalla menimme pappilaan päivälliselle.
          Ilma oli edelleen yhtä ihana kuin eilenkin.
        </p>
        <p class="paragraph">
          Iltapäivällä otin Noretista kaksi miestä soutamaan itseäni ja Korsgreniä
          Solleröhön, jonne laskettiin olevan runsas penikulma ja jonka vuoksi
          kumpikin mies sai 18 killinkiä. Otimme mukaamme uistimen, mutta emme saaneet
          niin evääkään. Luulimme saavamme samat soutajat paluumatkalle, mutta he
          palasivatkin meitä odottamatta. Sollerö on penikulman pituinen Siljanin
          saari ja muodostaa nykyään eri seurakunnan, mutta oli ennen Moran kappeli.
          Kirkkoherrana oli Godenjus, jonka isä oli Gagnäsin rovasti. Hän oli
          äskettäin saanut apulaisen, jonka käytös ja ulkomuoto muistuttivat suuresti
          Gustaf Vinteriä. Pastorilla oli rattonaan nuori ja sievä rouva, joka oli
          iloinen ja reipas. Dahlström, joka ripitettyään oli tullut tänne, taputteli
          jo kerran hänen rintojaan. Herrojen istuutuessa totia juomaan läksin minä
          etsiskelemään mineraaleja, joista Lexén oli puhunut.
        </p>
        <p class="paragraph">
          Herrat kertoivat, että muutamia viikkoja sitten oli täällä käynyt eräs
          tohtori Wahlberg Upsalasta, vaikkei kukaan häntä tuntenut. Hän oli muutamana
          lauantai-iltana tullut Noretin kievariin ja ottanut miehen sunnuntai-aamuna
          soutajaksi Solleröhön, jonne hän meni mineraaleja tutkimaan. Huono takki,
          kakkulat nenällä ja vasara kädessä olivat herättäneet epäilyksiä. Hän oli
          eräässä talossa kysellyt, oliko saaren vesi hyvää vai oliko siinä mitään
          sivumakua — kysymys, joka taalalaisista oli vieläkin epäilyttävämpi. He
          vastasivat, että pappilassa oli hyvä kaivo, päästäkseen selville uskalsiko
          mies, jota he pitivät lurjuksena, mennä sinne. Mutta kun tämä ei mennytkään
          sinne käsin, kysyttiin, eikö hän aikonut käydä pappilassa. Kun hän vastasi,
          ettei hän tuntenut pappia, kysyttiin, eikö hän aikonut poiketa majuri
          Häggesin virkataloon, jossa oli hyvä kaivo. Mutta siihenkin vastasi mies,
          ettei tuntenut majuria eikä aikonut käydä siellä. Enempää eivät
          solleröläiset tarvinneetkaan. He olivat varmat, että he olivat saarelleen
          saaneet oikean roiston ja kulkurin, joka ei uskaltanut mennä taloihin, vaan
          naputteli vasarallaan kal<span class="page-number" id="p167">[s.
          167]</span>lioita. Tiedoitettiin nimismiehelle ja tämä antoi kirkossa
          kuuluttaa, että jumalanpalveluksen päätyttyä ryhdyttäisiin ajojahtiin
          roiston kiinniottamiseksi. Ja niinpä lähdettiin saarta ketjuna kiertämään.
          Kun he tulivat sille rannalle, missä mies oli tullut maihin, näkivät he
          hänen olevan jo järvellä saarelta menossa. He neuvottelivat, mitä olisi
          tehtävä, pitikö lähteä takaa-ajoon vai antaa hänen mennä. Mutta kun
          arveltiin, ettei hän enää voinut tehdä mitään pahaa, ajateltiin: Annetaan
          tuon maankiertäjän mennä! (Kun Upsalaan palattuani kerroin jutun
          Wahlbergille, hän sille nauroi ja sanoi, että hän kylläkin oli ihmetellyt
          rannalle kerääntynyttä kansanpaljoutta, mutta sitä hän ei ollut aavistanut,
          että kaikki olivat hänen vuoksensa sinne kerääntyneet).
        </p>
        <p class="paragraph">
          Menin apulaisen kanssa kirkkoa katsomaan. Se oli uusi ja kivestä rakennettu.
          Alttaritaulu esitti pylväskäytävää, joten etäältä näytti siltä kuin kirkko
          olisi ollut siitä kaukana. Saarnatuolin toiseen nurkkaan oli maalattu
          palmupuu, joka olisi ollut enemmän edukseen, ellei sen ympärillä olisi ollut
          kullattu vyö. Me söimme välipalan ja läksimme paluumatkalle klo 7, mutta
          kovan vastatuulen vuoksi saavuimme pappilan rantaan vasta kello 11 yöllä.
          Dalström oli vähän huitteruksissa, mutta selkisi matkalla. Maksoin
          soutajille osuuttani 24 killinkiä ja läksin kotiin päin kömpimään. Olimme
          ainakin tunnin ajan nähneet järvelle jotakin valkeata liikkuvan Noretin
          tiellä kappaleen matkaa pappilasta. Ihmettelimme, mitä se mahtoi olla, ja
          minä arvelin sitä valkeaksi hevoseksi. Mutta kun nyt yön hämyssä menin
          lähemmäksi, luulin edessäni olevan valkeita lehmiä ja aivan lähellä huomasin
          ne kolmeksi taalaintytöksi. Olin sulkea yhden syliini, kun äkkäsin sen
          olevan itse ruustinnan, toinen oli mamsseli Vilhelmson ja kolmas tuntematon
          nainen; kaikki kolme valkeisiin vaatteisiin puettuina. Minua oudostutti se,
          että ruustinna niin myöhään ja ties' kuinka kauan oli seisoskellut etäällä
          pappilasta. En ollut silti tietääksenikään, vaan rupattelin hänen
          kysymystensä johdosta yhtä ja toista Sollerön-matkastamme. Näin silti, että
          mamseli Vilhelmson naurahteli ja katseli minuun veitikkamaisesti ja että
          rouvankin suu vetäytyi toisinaan hymyyn, josta kyllä jotakin aavistelin.
          <span class="page-number" id="p168">[s. 168]</span>Seisoskelimme niin
          pakinoiden hetkisen. Ruustinna tahtoi ensiksi saada minut lupaamaan, että
          tulisin seuraavana päivänä pappilaan ja sanoi näyttävänsä taalalaisten
          vanhoja sotajousia ynnä muita muinaismuistoja. Mutta minä vastasin, ettei
          niin mieluista kuin se olisikin, aikani antanut myöden. Kun hän näki, ettei
          se auttanut, esitti hän tuon vieraan naisen selittäen, että tämä oli nuori
          rouva, joka asui aivan lähellä samassa kylässä kuin minäkin, siis Noretissa,
          puhutellen naista joka toisessa sanassa »serkuksi.» Ruustinna kysyi, enkö
          olisi niin ystävällinen ja saattaisi »serkkua» kotiin, kun oli jo yö ja
          meillä sama matka. Nytpä avasi vieras nainenkin suunsa, kiemaili ja niiaili
          sekä pyyteli anteeksi. Hänen sivistyneestä ja sujuvasta puheestansa
          huomasin, ettei ollut kysymyksessä mikään herraskaiseksi puettu
          kamarineitonen, kuten aluksi olin luullut. Lupauduin uskolliseksi
          saattajaksi ja sanoimme jäähyväiset. Mamsseli Vilhelmson nauroi makeasti ja
          ruustinna huusi jälkeemme: »Onnittelen serkkua hyvän saattajan saaneena!»
        </p>
        <p class="paragraph">
          Enpä tiennyt mitä piti uskomani. Aluksi luulin, että minulle esitettiin
          valepukuinen kamarineito tahi piika, jonka piti tehdä minusta pilaa, nuori
          ja kokematon kun olin ja päälle päätteeksi ulkomaalainen, jotta sitten
          voitaisiin minun kustannuksellani pitää hauskaa. Mutta kun näin, että sekä
          ruustinna että mamsseli Vilhelmson hyvästeltäessä todella suutelivat häntä,
          niin ei se oikein mallannut; sillä piikaa he eivät olisi toki alentuneet
          suutelemaan. Että tässä silti piili jotakin salaperäistä, päättelin siitä,
          että vieras serkku oli kietonut päänsä ympäri suuren valkean kambritsihuivin
          ja niin perinpohjaisesti, että tuskin nenännipukkaa näkyi. Siitä päättelin,
          että alla piili jotakin epämuodostunutta ja luotaan työntävää. Silti aloitti
          hän keskustelun sanoen olevansa yksinkertainen »dalkulla», itse nauraen
          nerokkaalle keksinnölleen, selittäen samalla ettei minun pitäisi häntä
          arvostella vaatteitten mukaan. Vähän ajan kuluttua sanoi hän nimensa olevan
          Zweigbergh ja että hänen miehensä oli luutnantti, mutta että tämä vieden
          heidän ainoan lapsensa, 11-vuotiaan tyttären mukanansa oli muuttanut
          Vestergötlantiin. Hän oli jäänyt jäljelle piikojen ja 80:n ikäisen <span
          class="page-number" id="p169">[s. 169]</span>ukon kera nimeltä Ulfsparre
          tätä hoitamaan j.n.e., jonka vuoksi hänellä asustaessaan yksin oli
          sanomattoman ikävä. Annoin hänen puheensa kulkea korvasta sisälle, toisesta
          ulos, t.s. en uskonut enkä epäillyt. Hän tipsutteli vieressäni lyöttäytyen
          kuin siipieni suojaan. Kun minä harppailin reippaasti, teki hän samoin, jos
          hidastutin käyntiäni, niin hän samoin. Kun tulimme jollekin veräjälle,
          kiiruhti hän edellä avaamaan sen kohteliaasti minulle. Ehei, ajattelin minä,
          nyt minun on otettava selko, mikä lintu sinä oikein olet, ja päätin
          seuraavalla veräjällä ehättää ennen häntä. Kiiruhdin siis edelle, otin häntä
          vyötäisiltä ja samalla rinnoistakin, mitä hän ei suinkaan ujostellut,
          päinvastoin tuntui se häntä huvittavan, kun sai vähän kanssani teuhata. Enpä
          tyytynyt vielä tähänkään, vaan kokeilin, menisikö hänen auliutensa vieläkin
          pidemmälle. Kun siis olimme kävelleet vielä kappaleen matkaa, kysyin — oli
          nimittäin jo sydänyö — eikö istuttaisi hetkiseksi ruohikolle tien viereen
          levähtämään. Kun hän oli heti valmis, en tiennyt, mitä vastaisin, voidakseni
          rehellisesti vetäytyä pelistä. »Mutta ruoho onkin jo kasteesta märkää»,
          sanoin, »joten se ei käy laatuun.» Luonnollisesti hän oli samaa mieltä ja
          niin pääsin mukavasti pälkähästä.
        </p>
        <p class="paragraph">
          Tultuamme kievarin pihalle juttelimme siinä muutaman sydänyön hetken. En
          enää muista, kysyinkö ajattelemattomuudessani vai häntä edelleen
          koetellakseni, eikö hän tahtoisi tulla minun kamariini, koska minulla kerran
          oli yksityinen huone pihan puolella. Hän niiasi ja kiitti valmiina kuin
          olisi se kuulunut hänen velvollisuuksiinsa. Nytpä jouduin kiikkiin, suoraan
          sanoen, minä häpesin. Pyytelin anteeksi ja estelin menoa sillä, että huone
          oli siivoomaton ja minun tavarani siellä sellaisessa sekamelskassa, etten
          kehdannut laskea ketään sisälle. Sanoin mieluummin saattavani hänet kotiin,
          nähdäkseni samalla, missä ja miten hän asui. Iloisena suostui hän mielihyvin
          siihenkin. Ja me vaelsimme edelleen.
        </p>
        <p class="paragraph">
          Kun oli sanottu hänen asuvan samassa kylässä, luulin tietysti, ettei matka
          olisi pitkä. Minusta tuntui sen vuoksi oudolta, että uudelleen jouduimme
          pimeään metsään, jossa vain hän, joka tunsi tien, saattoi seurata kapeata
          polkua. <span class="page-number" id="p170">[s. 170]</span>Eikä siinä kyllin
          — matka ei tuntunut koskaan loppuvan, niin kauan se minusta kesti. Itsekseni
          mietin, näinkö oli tarkoituksena viedä minut johonkin ansaan rahojeni vuoksi
          — kun olin aseeton, sillä ruustinnaan ja serkkuun ei mielestäni enää ollut
          luottamista. Olimme mielestäni jo vaeltaneet yön pimeydessä lähes ¼
          penikulmaa, kun tulimme suurehkon navetan veräjälle, minkä takana
          kolmattakymmentä lehmää märehti. Noudattaen pientä polkua tulimme torpan
          toisella puolella olevalle veräjälle. Ja niin oli edessämme punaiseksi
          maalattu kaksikerroksinen rakennus, jota kävelykumppanini sanoi kodikseen.
          Kaikki valot ikkunoista oli jo sammutettu. Hän kysyi, enkö tahtoisi katsella
          kaunista puutarhaa, johon käytävä johti vasemmanpuoliselta
          rakennuksennurkalta ja aitauksen takana oli rivi korkeita tuuheita koivuja.
          Kohteliaisuudesta suostuin ehdotukseen. Käveltyämme muutaman askeleen suurta
          käytävää pitkin hän kysyi, enkö tahtoisi laskeutua hänen kerallaan suureen
          luolaan. Hän näytti aukkoa, jonne johtivat leveähköt portaat. Luolan
          pohjalle oli seinämille tehty ruohosohva. Vai niin, ajattelin minä, tännekö
          hän tahtoikin minut viedä, jotta kaikessa rauhassa ja häiritsemättä saisimme
          vaipua tutkimaan hiljaista ja puoleensa vetävää luontoa. Mutta hän ei edes
          istuutunut, vaan selitti, että täällä on epäterveellistä ja kosteaa, ja
          pyysi minua sisälle. Aavistin, että hän vain tahtoi tutkia rakennuksen
          tältäkin puolelta, oliko kaikki valot rakennuksessa sammutettu. Kello oli
          yksi yöllä.
        </p>
        <p class="paragraph">
          Tultuamme saliin pyyteli hän anteeksi, että pöydällä oli joukko
          maitoastioita ja sanoi katuvansa, ettei ollut antanut piialle maitoaitan
          avainta. Hän vei minut salin oikealla puolella olevaan kamariin, pyysi
          istumaan ja sanoi vilkaisevansa miten on vanhan Ulfsparren<a href="#fn5"
          id="fnref5"><sup>[5]</sup></a> laita, jota hän nimitti isoisäkseen ja joka
          nukkui salin vasemmanpuolisessa kamarissa. Ukko kysyi: »Missä sinä olet
          viipynyt niin kauan?» Hiivin oven taakse kuuntelemaan, puhuttaisiinko mitään
          minusta.
        </p>
        <p class="paragraph">
          Naisen muutamin sanoin toivottaessa hyvää yötä sanoi <span
          class="page-number" id="p171">[s. 171]</span>ukko: »Jumala sinua siunatkoon,
          lapsukaiseni!» ja silloin minä sen kiireen harppasin entiselle paikalleni
          kamariin istumaan, ilman, että nainen oli mitään huomannut. Nyt riisui hän
          päällystakin yltänsä, joten näin, että hän oli sangen hienosti puettu, mutta
          liinaa hän ei ottanut kasvoiltaan. Hän pyysi saada tarjota illallista, mutta
          minä kielsin.
        </p>
        <p class="paragraph">
          »Kyllä minä nuoret herrat tunnen», sanoi hän, »he pitävät viilikehlosta.»
          Hän meni maitoaittaan ja toi yhden sellaisen. Eikä minullakaan ollut mitään
          vastaan, sillä minulla oli kova nälkä ja ruokahalu, kun en ollut Sollerössä
          syönyt muuta kuin pienen voileivän ja olin sen jälkeen ollut tuntikausia
          järvellä. Rouva Zweigbergh pani nyt pöydälle pullon viinaa, voita,
          kuoripiimäkehlon, maljan kermaa, sokeria, inkivääriä y.m. Hän pyysi samalla
          anteeksi, että kestitys oli niin kehno ja maalaismainen, kun hän ei tahtonut
          herättää talon piikoja keittämään, mutta jos tahtoisin, niin pianpa sekin
          olisi tehty. Minä pyysin häntä kaikin mokomin jättämään sen tekemättä. Söin
          vankasti, mutta vain kuoripiimää, mikä ei herättänyt epäilystä, vaikkakin se
          oli vielä liian nuorta, joten se ei ollut vielä täysin piimiintynyt. Hän
          kysyi, miltä se maistui. Minä tietysti kehuin sitä erinomaiseksi, mutta hän
          olisi saanut vallan toisen käsityksen, jos olisi maistanut. Sitten kehui hän
          minua siitä, etten maistanut viinaa ja arveli: »Sitäpä en olisi konsanaan
          uskonut!»
        </p>
        <p class="paragraph">
          Kun olin syönyt, kysyi hän, enkö tahtoisi olla hänen luonaan yötä. Hän
          selitti, että saisin koko yläkerran käytettäväkseni ja että hän itse tekisi
          minulle sinne vuoteen herättämättä piikoja ja ettei minulta mitään tulisi
          puuttumaan. Rukoileva äänensävy vaikutti sen, että minun oli aluksi vaikea
          pyyntöä vastustaa ja kylmänä, epäilevänä ja kiittämättömänä suhtautua hänen
          osoittamaansa hyvyyteen. Ja jos hän olisi sytyttänyt valon ja paljastanut
          kasvonsa, minä olin liian kaino sitä pyytämään, olisin ehkä jäänyt,
          semminkin kun olin epävarma, löytäisinkö halki metsän tien kievariin. Mutta
          se seikka, että hän peitti kasvonsa osoittamatta minulle luottamusta,
          vaikutti, etten minäkään uskonut hänestä mitään hyvää. Kaikki minun
          vastasyyni hän kumosi käyden yhä kiihkeämmäksi. Lopulta sanoin tiukasti,
          että minun <span class="page-number" id="p172">[s. 172]</span>oli mahdotonta
          jäädä, kun en uskallanut jättää tavaroitani omiin hoteisiinsa kestikievariin
          lukitsemattomaan huoneeseen, jonne jokainen matkustaja saattoi päästä.
          Muistelen vieläkin niitä syviä huokauksia, jotka pääsivät ilmoille hänen
          rinnastaan sydämen kevennykseksi; ja oli oikein paha ollakseni, kun ne
          olivat minun aiheuttamiani.
        </p>
        <p class="paragraph">
          Kun otin jäähyväiset ja nyt tosissani, luulin hänen olevan pahoillaan ja
          vihainen, mutta hän osasi niin teeskennellä, että hän tuskin näytti
          surulliselta. Hän päinvastoin tuli minua saattamaan. Mutta kun olimme
          kulkeneet lehmitarhan läpi ja tulleet toiselle veräjälle, en antanut hänen
          saattaa pidemmälle, sillä olen varma, että jos vain olisin sallinut, olisi
          hän tullut aina kestikievariin asti. Kun hän vihdoin viimein sanoi
          jäähyväiset, hän pyysi — miltei rukoili — että jos paluumatkalla Elfdalista
          tulisin tätä tietä tai jos muulloin kävisin näillä main, kävisin hänen
          luonansa — hänelle jäi siis vielä toivon kipinä himmeästi välkähtelemään.
          (Kun joskus olen ystävilleni tämän tarinan jutellut, ovat he kuin yhdestä
          suusta selittäneet, että minä olin tyhmä kuin jääräpässi, kun en paremmin
          käyttänyt hyväkseni tilaisuutta hyväntahtoisuutta, luottamusta ja
          hempeyttä).
        </p>
        <p class="paragraph">
          Kun nyt piti vaeltaa kotiin, sain kyllin »könilleni» itsepäisyyteni vuoksi.
          En löytänyt tietä, eksyin ja jouduin metsän tiheikköihin, joissa oli vaikea
          tunkeutua edelleen, kunnes viimein tulin järven rannalle, joka ei voinut
          olla mikään muu kuin Siljan. Kuljin sen rantaa pitkin, kunnes tulin pitkälle
          joen yli vievälle sillalle, josta kyllä löysin kotiin. Tultuani kievariin
          paneuduin väsyneenä vuoteelle, vielä kauan miettien rouvaa ja hänen
          käyttäytymistään.<a href="#fn6" id="fnref6"><sup>[6]</sup></a>
        </p>
      </div>
      <span class="page-number" id="p173">[s. 173]</span>
      <div class="chapter">
        <h2 id="chapter10">10. Matkalla Länsi-Taalaihin. Tarinoita.</h2>
        <p class="paragraph">
          Seuraavana päivänä, elokuun 7:ntenä, oli ilma kaunis. Vasta kello 10 olin
          matkavalmis, syötyäni aamiaiseksi paistettuja perunoita, hienoa rukihista
          näkkileipää voin kera y.m. Emäntäni otti koko olostani vain 1 taalarin.
          Täältä sain kyytimiehen, joka ajoi koko lujasti, sain näet taas käyttää
          rattaita ja hyvä hevonen hänellä olikin. Pappilan ohi ajaessamme näytti hän
          minulle paikan, missä Kustaa I puhui rahvaalle. Sitä nimitetään Klockgropen.
          — — Kuljettuamme ¼ penikulmaa menimme Dalelfvenin yli maksaen 3 killinkiä.
          Garbergiin oli 9/4 penikulmaa ja sain sieltä Kerstin nimisen tytön edelleen
          kyytiin. Tieltä pyrähti teeriparvi, jota en ennättänyt ampua. Meillä oli 6/4
          Öster Myckelängin kylään, sieltä puoli neljännestä kirkolle ja vajaa kaksi
          neljännestä Elfdalin porfyyrikaivoksille, jonne olin matkalla. Sinne tulin
          kello 7. Lindbom, jonkunlainen pehtori, jota pidettiin paikan päämiehenä
          tuli päärakennuksen portaille vastaani ja selitti, että hän äsken
          paikkakunnalle muuttaneena saattoi tarjota illallisen, mutta ei yösijaa.
          Minä vastasin, etten sitä ollut pyytänytkään, vaan olin tullut katsomaan
          hiomoa, jossa oli kyllin ihmeellisiä sahalaitteita, joita kaikkia katselin.
          Muistoksi ostin porfyyrisen suola-astian. Juttelin sitten hetkisen pehtori
          Lindbomin kanssa — hän oli kovin tohtori Lillen näköinen. Vaivaisen
          illallisen syötyäni menin kirkonkylään, missä sain yösijan erään suutarin
          luona, jossa oli kyllin hyvä olla. Sovin kyytimieheni kanssa, että hän
          seuraavana aamuna veisi minut Evertzbergiin, minne on 5/4 penikulmaa polkua,
          sillä nyt taas jalkamatkani alkoivat.
        </p>
        <span class="page-number" id="p174">[s. 174]</span>
        <div class="image">
          <img src="images/kuva-08.jpg" alt="">
          <p><i>Järvimaisema suomalaismetsissä.</i></p>
        </div>
        <p class="paragraph">
          Perjantai, elokuun 8:s, oli kaunis ja lämmin niinkuin edellinenkin päivä.
          Sain aamiaista, vaikka emäntä ensin kieltäytyi sitä antamasta. Pappilan
          mamsseli, sangen suloinen tyttönen, tuli taloon. Tuskinpa hänellä muuta
          asiaa olikaan kuin halu nähdä, kuka minä olin. Hän muistutti paljon neiti
          Konoffia. Odotin kauan kyytimiestäni ja aioin jo mennä Oikebergiin
          etsiskelemään agat-kiviä, vaikka Lindbom olikin <span class="page-number"
          id="p175">[s. 175]</span>sanonut, ettei niitä siellä olisi. Soudimme
          veneellä virran yli ja annoimme hevosen uida. Sivuutimme sen lähteen, josta
          Kustaa I oli juonut paetessaan Morasta Limaan ja jonka vedellä Kaarle XI
          sammutti janonsa kulkiessaan tästä ohi v. 1688 ja jota lähdettä sen vuoksi
          nimitettiin Kuninkaanlähteeksi. Minäkin sammutin siinä janoni ja vesi
          maistui hyvältä ja raikkaalta. Talonpojat kertoivat, että pari viikkoa
          sitten oli tavattu lähteen luota kaksi kuollutta; ne olivat olleet nälkään
          kuolleita.
        </p>
        <p class="paragraph">
          Kyytimieheni kertoi kävellessämme vuorenpeikoista, jotka olivat ryöstäneet
          taalalaisneitosia. Tultuamme Evertzbergiin oli kylässä kotona vain yksi
          ainoa mies, jolla oli hevonen, jolla hän kynti peltoansa. Hän ei joutanut
          minua kyyditsemään ja täältä oli 5/4 Risbergin karjamajalle, missä kylänväki
          oli. Tänne saavuin jo kello 11 ap. Odotellessani lueskelin Hülphersin
          Taalain matkaa, etsin mineraaleja, katselin kirkkoa ja kiipesin ovettomaan
          kellotapuliin. Sitten menin katsomaan, miten tuo mies kynti, kylvi ja äesti
          peltotilkkuansa. Vaivoin sain häneltä vähän akanoista valmistettua leipää ja
          puolituoppisen maitoa. Hän oli saituri, vaikka poika olikin lautamies.
          Koetin leikilläni tarjota hänen hevoselleen ostamaani leipää, mutta se vain
          haisteli sitä. Yöksi menin nukkumaan avoimelle tallinparvelle ja kun se
          yölläkin oli lukitsematon, otin sapelin makuutoverikseni.
        </p>
        <p class="paragraph">
          Seuraavana aamuna nousin varhain, joten jo kello 4:ltä olimme matkalla.
          Tiellä tapasimme miesjoukon, joka palasi Risbergistä. Pyysimme saada
          hevosta. Eräs heistä lupasi, jos hänen 20-vuotias tyttärensä tulisi minua
          kyyditsemään. Tultuamme kylään kysyin tytöltä. Vastaamatta mitään hän alkoi
          keskustella kyytimieheni kanssa kielellä, jota en ymmärtänyt. Vain niin
          paljon olin saavinani selville, että hän kysyi, oliko hänen isänsä
          todellakin antanut siihen luvan ja mikä mies minä olin. Sitten meni hän
          hevosta etsimään. Sillä aikaa söin minä vähän maitoa ja pettuleipää
          naapuritalossa. Minun oli annettava kyytirahaa 24 killinkiä, vaikk'ei
          Månsbergiin ollut kuin 3 ½ neljännestä. Hän oli pirteä ja reipas tyttö,
          väkevä kuin mies ja lupasi käydä minua Upsalassa tervehtimässä, kun tulisi
          niille main työnhakuun. Hän nosti <span class="page-number" id="p176">[s.
          176]</span>yksin kirstuni hevosen selkään, minkä itse usein olin saanut
          tehdä, kun nälkiintyneet miehet eivät jaksaneet. Muuten hän valehteli
          olevansa 18 vanha ja laski leikkiä, joten hyvin huomasi, että hän oli ollut
          Tukholmassa.
        </p>
        <p class="paragraph">
          Månsbergissä ollessani alkoi hereästi sataa. Sieltä sain heti hevosen. Tie
          oli tähän asti ollut hyvin huono ja kivinen. Täältä tuli vastaamme suuria
          rämeitä ja veteliä soita. Käveltyämme toista penikulmaa tulimme Mattsåsenin
          karjamajoille, missä ei ollut ketään kotona. Sieltä oli puolitoista
          neljännestä toiselle pohjoiseksi Fennigbergiksi nimitetylle karjamajalle.
          Siellä oli kotona vain akka, joka ei tiennyt pitkäkö matka oli kirkolle tahi
          kyliin. Sillä kysymyksiin hän vastasi: »Sinne on kappale matkaa» tahi
          »niinpä sitä on» ja »hei, ja niinpä sitä on, joka tietköön.» Meillä saattoi
          Munin kylään olla puolitoista neljännestä ja saavuimme sinne vasta pimeän
          tullen kaikkien jo nukkuessa. Saimme yökortteerin hyvässä ja rikkaassa
          talossa, jossa minä nukuin kovalla pöydällä. Koko viimeinen neljännes oli
          ollut yhtä alamäkeä ja kylä oli joenrannalla, joka erottaa Itä-Taalain
          Länsi-Taalaista. Joen toisella puolella on taaskin korkea ylämäki.
        </p>
        <p class="paragraph">
          Kyytimies kertoi matkalla Limaan useita juttuja vuorenpeikoista. Eräs oli
          seuraavanlainen:
        </p>
        <p class="paragraph">
          Olipa talonpoika, joka jouluaamuna läksi kirkolle ja jätti tyttärensä
          kotiin. Tiellä hän tapasi viisaan miehen. Tämä oli tietäjä. Hevonen oli
          pelästynyt ja alkanut hyppiä. Tämä oli sanonut talonpojalle; että piti heti
          rientää kotiin, jos tahtoi tyttärensä pelastaa. Itse hän oli luvannut
          seurata mukana. He kääntyivät siis takaisin. Mutta hevonen, joka muuten oli
          virma juoksija, ei tahtonut vetää, kun vieras ukko istui reessä. Kun he
          saapuivat taloon, oli se täynnä hevosia ja kaikenlaista tavaraa. Ja mikä
          ilonpito kuuluikaan tuvasta! Kun he avasivat oven, huomasivat he sen olevan
          täynnä vuorenhaltioita. Suuri pöytä oli katettu ja kaikki lautaset olivat
          kultaa ja hopeata. Hänen tyttärensä oli puettu morsiameksi ja koristettu
          kauniiksi. Ja päässä oli kultainen kruunu. Nähtyään tuon kaiken heitti
          isäntä puukkonsa morsiamen pään yli, niin että se jäi seinään kiinni. Kaikki
          <span class="page-number" id="p177">[s. 177]</span>mikä tytölle oli annettu,
          sekä kruunu että komea vaatetus jäi nyt hänelle, sillä peikoilla ei enää
          ollut valtaa morsiamen suhteen. Sitten heitti ukko virsikirjansa pöydälle
          huutaen: »Kaikki mitä pöydällä on, on kirjoitettu Herran nimeen!» Silloin
          jäi kaikki mitä pöydällä oli hänen omakseen. Peikot hyökkäsivät ovelle ja
          menivät sellaista vauhtia tiehensä, että vain humina kävi. Ja heidän oli
          pakko jättää jälkeensä kaikki kultansa ja hopeansa. Isäntä lahjoitti kruunun
          Moran kirkolle. Ja se lienee sama, mikä siellä on vielä tänä päivänäkin.
        </p>
        <p class="paragraph">
          Tultuamme Horsmundvuorelle kertoi oppaani, että muinoin oli kaksi
          jättiläistä. Toisen nimi oli <i>Horsmund</i>, ja asui hän Horsmundin
          vuorella. Toisen nimi oli <i>Kastare</i>, joka asui Kastarin vuorella
          toisella puolen jokea, joka erotti heidät toisistaan. Välimatkaa oli runsas
          puoli penikulmaa. He kerran riitaantuivat. Kastare väitti, että aurinko
          ensin nousee Horsmundin vuorelta, joka on idässä käsin. Horsmund taas
          väitti, että se nousee Kastarin vuorelta, koska hän sen ensiksi näki sieltä
          nousevan. Julmistuneena he heittelivät toinen toistaan kivillä. Kastaren
          kivi sattui Horsmundiin niin että tämän jalka katkesi. Haavoittuneena ei
          Horsmund enää jaksanut heittää kiveä sen kauemmaksi, kuin että se putosi
          joen keskikohdalle. Siinä se vieläkin näkyy matalan veden aikana.
        </p>
        <p class="paragraph">
          Kyytimies, joka saattoi minua Elfdalin kirkonkylästä, kertoi monesti
          nähneensä, miten vuorenpeikko kaitsi karjaansa vuorien ja laaksojen
          keskellä, mutta kun tuli lähelle, niin kaikki katosi. Eräs tyttö oli kerran
          kuullut, miten muuan peikko huuteli vuohiaan laulaen:
        </p>
        <div class="table verse"><table><tbody>
        <tr><td>
              
                »Jen åle,<br>
                Jen stråle,<br>
                Jen långe —<br>
                Piinali uppå,<br>
                Piinalig uppå,<br>
                Kalsesaali je qväll!»
              
            </td><td>
              
                (Sa juovikka,<br>
                Sa kirjava,<br>
                Sa pitkä —<br>
                Joudupa jo,<br>
                joudupa jo,<br>
                Kalsesaalihin<a href="#fn7" id="fnref7"><sup>[7]</sup></a> yöks!)
              
            </td></tr>
        </tbody></table></div>
        <span class="page-number" id="p178">[s. 178]</span>
        <p class="paragraph">
          Syynä siihen, etteivät ne enää näyttäydy, on se, että ne kuultuaan kirkon
          ison kellon äänen ovat kaikonneet pois. Ne ovat ensin yrittäneet estää sitä
          soimasta, mutta vaikka ne reunaan ovat purreet suuren jäljen, joka vieläkin
          on nähtävissä, niin se ei ole auttanut.
        </p>
      </div>
      <span class="page-number" id="p179">[s. 179]</span>
      <div class="chapter">
        <h2 id="chapter11">11. Länsi-Taalaita samoilemassa. Asutustarinoita.</h2>
        <p class="paragraph">
          Gottlund meni sunnuntaiaamuna, elokuun 10:ntenä, Liman pappilaan, missä hän
          tapasi kirkkoherra Restadiuksen ja tämän pojan, joka oli ylioppilas.
          Aamiaisen jälkeen mentiin kirkkoon. Siellä herättivät etenkin unilukkarin
          puuhat Gottlundin huomiota, tämä kun saarnan aikana paukutteli piiskaansa
          kuin pyssyä. Kun pappi kehoitti seurakuntaa lukemaan Herran rukousta, niin
          hän itse otti kellon housuntaskustaan ja alkoi vetää sitä rukoilevan
          seurakunnan nähden.
        </p>
        <p class="paragraph">
          Päivällisen jälkeen tanssittiin pappilan piharakennuksessa papin pojan
          soittaessa viulua. Taalalaistytöt olivat Gottlundin mielestä »lihavia
          lötsyköitä kuin kurkut ja haisivat maidolle ja juustolle. Heillä oli tuskin
          polvien alapuolelle ulettuvat hameet ja usein näkyi pylly kuin he oikein
          pyörähtelivät. He näyttivät sitä pyylevämmiltä, kun käyttivät pallukkaa
          (valk) hameensa alla.»
        </p>
        <p class="paragraph">
          Seuraavana päivänä, elok. 11:ntenä, satoi, joten Gottlund ei heti jatkanut
          matkaansa, vaan oli vesilintuja ampumassa järvellä pudottaen sinne
          puukkonsa. Vasta kello 8 illalla saapui hän Transtrandin kappelikirkolle,
          jonne oli 7/4 penikulmaa, jääden yöksi rikkaaseen talonpoikaistaloon.
          Seuraavana aamuna hän taas metsästeli käyden paikkakunnan korkeilla
          vaaroilla.
        </p>
        <p class="paragraph">
          Sillä aikaa oli kappalainen Godenius käynyt kutsumassa Gottlundia pappilaan.
          Rouva oli hänen mielestänsä tukholmalaisen soutaja-akan näköinen ja molemmat
          lörpöttelivät ja valehtelivat. Gottlundille laadittiin yösija yliskamariin.
          Pappilan herrasväestä kerrottiin, että he tappelivat keskenään, niin että
          jymy kuului kylille, sitä paitsi he olivat juoppoja.
        </p>
        <span class="page-number" id="p180">[s. 180]</span>
        <p class="paragraph">
          Palattuaan Liman pappilaan oleili Gottlund kirkonkylässä kolmisen päivää
          perehtyen sen nähtävyyksiin, karjamajoiltaan palanneeseen väestöön ja
          välillä vahvasti riidellen kirkkoherran kanssa filosofiasta ja uskonnon
          asioista. Eräs Norjan talonpoika selitti, että suomalaiset ovat alkaneet
          halveksia äidinkieltänsä sen vuoksi, että papisto heitä haukkuu ja kieltää
          opettamasta lapsille suomea, kun he muka siten »finskaavat» pilalle Jumalan
          sanan (»finska bort Guds ord.»)
        </p>
        <p class="paragraph">
          Elokuun 16:ntena Gottlund otti kyyditsijäksi »kievarin oman vaimon, nuoren
          ja kauniin naisen» Sandön 5/4 penikulman matkan päässä olevalle
          postiasemalle. Matka kävi Taalainjoen rannalla olevien kylien kautta.
          Sandöstä tuli hän puolen penikulman matkaa kuljettuaan Malungin pitäjän
          Forsin kestikievariin ja sieltä veneellä 1 ¼ penikulmaa jokea pitkin
          Malungin kirkolle. Pappi oli heinäniityllä, jonne sihteeri Frögeliuksen
          poika saatteli Gottlundia. Tämä kertoi, että pitäjän suomalaiset olivat
          tänne saapuneet noin 80 vuotta sitten Vermlannista ja että pitäjää
          nimitettiin <i>»Länsi-Finnmarkiksi»</i> ja etteivät he olleet suomalaisia
          vaan vermlantilaisia. »Itä-Finnmarkissa» oli suomalaisia, vaikkei kukaan
          enää osannut kieltä. Kirkkoherra Godeniuksen seurassa palasi Gottlund sitten
          pappilaan. Tämä kertoi pitäjässä olevan 67 suomalaistaloa ja että sekä
          Länsi- että Itä-Finnmarkissa oli todellisia suomalaisia, vaikka Frögelius
          oli toisin valehdellut. Kirkonkirjoista merkitsi Gottlund muistiin
          suomalaiskylien nimet.
        </p>
        <p class="paragraph">
          Länsi-Finnmarkissa niitä oli 15: Löfheden, Björnåsen, Afradstjern,
          Afradsberg, Östra Gåstjernsberg, Brunkilsberg, Kölberget, Löfberget,
          Medskogsberget, Vestra Gåstjernsberg, Kölåsen, Östnäsberg, Granberg,
          Lisskogsåsen ja Risåsen; Itä-Finnmarkissa 13: Östra Bredsjön, Bredsjön,
          Ivarsberg, Gökberget, Sundberg, Rankfallet, Milsjön, Milsjöheden,
          Österviksfall, Tyngsjön, Svedberget, Laxmåsen ja Nybofjällsberget.
        </p>
        <p class="paragraph">
          Godenius mainitsi, että suomalaiset ovat veitikoita ja käräjäpukareita.
        </p>
        <p class="paragraph">
          Gottlund jatkaa:
        </p>
        <span class="page-number" id="p181">[s. 181]</span>
        <p class="paragraph">
          Pappilasta menin takaisin kievariin kirjoittamaan päiväkirjaani, joka olikin
          jäänyt laiminlyödyksi. Epäröin, pitikö täältä mennä Tyngsjöhön, jonne oli
          hyvä ja suora tie tahi kierrellä Länsi-Finnmarkin saloja. Päädyin
          jälkimmäiseen vaihtoehtoon ja sovin kestikievarin kanssa, että hän yhden
          taalarin 16 killingin maksusta veisi minut Gåstjernsbergiin, jonne oli 3
          penikulmaa ja toiselle miehelle oli maksettava 16 killinkiä hevosesta
          Sjöhusstrandiin. Yöni nukuin yliskamarissa, jossa oli kyllin hyvä. Talo
          näytti rikkaalta, vaikkakin jäljestä käsin sain kuulla, että siinä elettiin
          velaksi.
        </p>
        <p class="paragraph">
          Sunnuntaina 17 p:nä nousin varhain, maksoin emännälle 12 killinkiä
          aamiaisesta ja yösijasta ja lähdimme kolmisin kello 5 edelleen. Ensin
          ajoimme rattailla ⅔ Utsjöhön, minne jätimme kärryromumme ja menimme, vieden
          hevosen mukanamme joen toiselle puolelle, josta minä ja kyytipoika menimme
          veneellä jokea pitkin Walleniin, jonne oli ⅓ neljännespenikulmaa kievarin
          ratsastaessa maitse. Täältä sai kyytipoika soutaa kotiin minun ja kievarin
          ottaessa hevosen kuljettaaksemme tavarani säkkisatulassa Utsjöbergin ohi
          Sjöhusiin puolen penikulmaa kivistä ja pahaa tietä. Vallenin luona tapasi
          kestikievari kaksi talonpoikaa, joille hän valehteli, että minä olin Norjaan
          pyrkivä karkulainen, joka olin hänelle antanut satoja taalareja. He uskoivat
          ja kun veneellä kuljin heidän ohitsensa, huusi toinen heistä minulle:
          »Kiiruhtakaa, niin kaikki käy hyvin!»
        </p>
        <p class="paragraph">
          Meidän oli puolentoista penikulman matkalla soudettava useiden järvien yli.
          Ne olivat: Båtsjön, Lifskogssjön, Storskapsjön, Långnora, Storsjön, Juppsjön
          ja Tyngen. Tuuli oli koko ajan vastainen. Menimme sen vuoksi erään Hå-joen
          sillan luona maihin. Täällä kätkimme matka-arkun ja tavaramme suohon
          kuusenhavujen alle. Kestikievari veisti merkin puuhun, jotta löytäisimme
          paikan. Itse menimme kylään. Vestra Gåstjernsbergiin, minne me pyrimme, oli
          penikulma. Tuskin olimme nousseet veneestä, kun alkoi hereästi sataa ja sitä
          jatkui aina seuraavaan päivään saakka. Valitsimme päälle päätteeksi väärän
          tien, oikean puolisen ja saimme kahlata suuria soita, joissa vajosimme
          polviin asti, jopa olimme niihin kokonaan upota. Silti kuljimme sellaista
          <span class="page-number" id="p182">[s. 182]</span>vauhtia, että kello 4
          olimme liko märkinä kylässä, vaikka vasta klo 1 olimme tulleet rantaan.
        </p>
        <p class="paragraph">
          Venematkalla kertoi kestikievari juttuja papistosta. Kirkkoherra
          Godeniuksella muka oli leipäsusi kotona ja tiedettiin hänellä olleen ainakin
          seitsemän heilaa, vieläpä hän ahdisteli vaimoja ja vanhoja akkojakin. Yhden
          kera oli hänellä ollut lapsi, ja kun se kuoli, sanoi hän kiitosta tehdessään
          saarnatuolista, ettei pitäjässä koskaan vielä ollut niin kaunista lasta
          ollut. Äidin naittoi hän eräälle miehelle, ja kun tämä hänen entinen
          heilansa kuoli, niin suuteli hän ruumista ja julisti taaskin saarnatuolista,
          ettei pitäjässä koskaan kauniimpaa naista oltu nähty.
        </p>
        <p class="paragraph">
          Kirkkoherra Restadius taas oli saita ja ahne ja niin häijy vaimolleen, että
          tämä leikkasi kurkkunsa poikki. Kirkkoherra hautasi hänet asetusten
          vastaisesti kirkkomaahan sanoen: »Ellei konsistori anna hänen tässä levätä,
          niin tulkoon kaivamaan ylös». Sitten otti hän vaimokseen piian ja
          tyttäretkin ovat saaneet piian kasvatuksen. Kirkossa kuulutteli hän kuka oli
          juovuksissa ja koska, tapellut, harjoittanut haureutta, ihmisten veloista
          y.m. Ja jos joku viipyi viikkoa kauemmin kaupunginmatkalla, sivuutti hän
          tämän Herranehtoollisella. Konsistorin pakottamana täytyi hänen vihkiä 75:n
          ikäinen ukko ja 24:n vanha morsian. Mutta kuuluttaessaan hän nauraen kysyi
          seurakunnalta, eikö sellainen avioliitto heistäkin näyttänyt luonnottomalta.
          — —
        </p>
        <p class="paragraph">
          Maanantaina, elokuun 18 p:nä, satoi ja kievari, nuori isäntämme ja eräs
          kolmas mies menivät rannalta noutamaan tavaroitani. Luulin, etteivät he
          jaksaisi, kun matkakirstuni painoi 4 leiviskää 5 naulaa ja säkki ehkä saman
          verran, ja kun hevosella ei sinne päässyt. Kello 4 aamulla he menivät ja 11
          tulivat takaisin kantaen niitä juurista valmistamassaan kassissa. Ja
          sellaisessa kojeessa huomasin olevankin helpon niitä kantaa.
        </p>
        <p class="paragraph">
          Illalla halusin kylpeä ja annoin lämmittää saunan. Siinä ei ollut parvea,
          jonka vuoksi annoin viedä tuolin kiukaalle ja siinä otin kylvyn. Kyläläiset
          eivät enää kylpeneet; se tapa oli kielen mukana hävinnyt. He käyttivät
          myöskin mustaa takkia taalain miesten tavoin.
        </p>
        <span class="page-number" id="p183">[s. 183]</span>
        <p class="paragraph">
          Laadin itselleni kartan tämän seudun kylistä. Eräs Vestnäsbergin nainen
          lupasi, että hänen poikansa opastaisi minua eri suomalaiskyliin. Minä kuljin
          monta mutkaa kylien välillä, mutta lähetin eiliset miehet seuraavana päivänä
          ennakolta viemään tavarani Brunkölsbergiin, jonne oli runsas puoli
          penikulmaa. He ottivat molemmista kantomatkoista taalarin. Nuori emäntä meni
          miehensä sijaan kantamaan. Söin sinä päivänä juustoa, voita, maitoa ja
          akanaleipää. Illalla soittelin ihmisten iloksi huilua.
        </p>
        <p class="paragraph">
          Tiistaina, 19 p:nä, nousin varhain ja lähetin kirstuni ja tavarani kello
          3:lta Brunkölsbergiin. Sieltä palasivat kantajat klo ½ 11.
        </p>
        <p class="paragraph">
          <i>Westra Gåstjernsbergin</i> kylässä, joka kuuluu Malungin läntiseen
          Finnmarkiin, on kolme taloa. <i>Norrgärdissa</i> asuu ukko Joonas
          Eerikinpoika ja hänen kasvattipoikansa Olavi. Joonaksen isä muutti
          Nordmarkin kaivoksilta Brunbergiin ja asui aluksi loisena suomalaisten
          luona, mutta muutti noin 65 vuotta sitten Medskogsbergin erämaille. Hänen
          poikansa Joonas osti tämän karjalaidunpaikan 300 taalarilla.
        </p>
        <p class="paragraph">
          Söder- t. Mellangårdissa asui Ekshäradin Sollbergin Finnmarkista tullut
          suomalainen Jöns Matinpoika, joka oli ottanut vaimokseen Anna
          Tahvanantyttären Långflodin Dalbyn Finnmarkista. Heillä oli ollut 10 lasta,
          joista 5 vielä eli.
        </p>
        <p class="paragraph">
          <i>Södergårdissa</i> puron takana asuu Lasse Pentinpoika Ekshäradin
          Löfstrandin kylästä. Hän oli vermlantilainen ja vaimo oli Elsa Lassentytär
          Hakkarainen. Hän oli siirtynyt tähän uutistaloon 3 vuotta sitten, oli jo
          kuollut, mutta leski ja 2 lasta oli elossa.
        </p>
        <p class="paragraph">
          Iltapäivällä kuljeskelin lähemmin tutustuakseni näihin suomalaiskyliin.
          Mitään muuta maksua ei otettu kuin tavaroitteni kantamisesta 6 à 7:stä
          neljänneksestä mainitsemani taalari. Vanha ukko opasti minut
          neljännespenikulman pahaa soista polkua Östnäsbergiin. Kylässä poikkesin
          ensimmäiseen taloon, jossa oli kotona vain orpo tyttö. Hän vei minut kylän
          varakkaimman miehen Matti Ollinpojan luo. Perillä huomasinkin, että väite
          varakkuudesta piti paikkansa, <span class="page-number" id="p184">[s.
          184]</span>sillä talo oli kunnossa ja kauniiksi maalattu. Itse lojui hän
          sairaana; reidessä oli paise. Mutta kun hän vaikutti koppavalta, en jäänyt
          hänen luokseen yöksi, vaan läksin aluksi seppä <i>Tiiaisen</i> luo, joka oli
          tullut Säfsenistä ja jonka vaimo oli <i>Heloinen</i>. He olivat rutiköyhiä.
          Luulin, että he osaisivat suomea, mutta siitä taidosta ei juuri kannata
          puhua. Läksin, vaikka satoikin, erään lesken luo, jolla oli kaksi tytärtä
          Maija ja Marit. Nuorin 18-vuotias oli saanut tikun niin pahasti jalkaansa,
          ettei sitä oltu saatu pois. Hän oli sangen sievä ja toinen, jonka näin vasta
          aamulla, oli vieläkin kauniimpi.
        </p>
        <p class="paragraph">
          Sieltä menin sen lesken luo, jonka pojan piti saatella minua eri kyliin.
          Tämäkin oli köyhä talo, mutta niin siisti ja puhdas, etten täällä juuri
          missään ollut sentapaista nähnyt. Söin illalliseksi vähän perunoita ja voita
          ja lähetin pojan hakemaan naapuritalosta mainitsemani pienen orvon tytön
          veljen, jonka piti osata suomalainen laulu. Tuo nuorimies Olli Lassenpoika
          tuli ja lauloi, itse sanaakaan sisällöstä ymmärtämättä:
        </p>
        <div class="verse"><p>
        »Mitäs minä huolin kuin juon ja laulan,<br>
        Paan minä käteni ystäväni kaulaan j.n.e.<br>
        </p></div>
        <p class="paragraph">
          Hän oli sitä kuullut laulettavan Björnmåsassa Svärdsjön suomalaismetsillä,
          missä hän oli palvellut renkinä. Joka säkeistön lopussa toistuivat sanat:
          »lipasooko se syväntäis.» Muuten oli pojalla hyvä muisti ja tietoja Ruotsin
          historiastakin sekä Silferstolpen maantieteestä. Hän tiesi Zinclairsin
          kuolemasta ja väitti, että eräs sotamies oli hopeanapilla ampunut Kaarle
          XII:ta kuoliaaksi. Yöni nukuin pienen pojan kanssa heinäladossa turkilla,
          joka oli naapuritalosta lainattu.
        </p>
        <p class="paragraph">
          Östnäsberg kuuluu Malungin läntiseen Finnmarkiin ja on Matti Ollinpojan
          kertomuksen mukaan uutisasutus. Ensiksi asettui tänne Juho Lassenpoika,
          suomalainen, joka n. 50 vuotta sitten tuli Malungin Bredsjöstä. Hän oli
          asunut siinä missä Matti Ollinpoika nykyään, mutta kuoli jo kahden vuoden
          kuluttua viedessään lehmää Uvan joen yli. Lehmä ui rannalle, mutta mies
          hukkui. Hänellä oli kaksi tytärtä, Anna ja Liisa. Anna elää vieläkin ja on
          naimisissa verm<span class="page-number" id="p185">[s.
          185]</span>lantilaisen kanssa, joka oli ostanut torpan Heikki <i>Antinpoika
          Hartikaiselta</i>. Tämä oli tullut Ekshäradin pitäjän Knappåsenista ja ensin
          raivannut tilan, jolle sai kuninkaalta omistuskirjan. Hartikainen muutti
          Lisskogiin. Liisa taas kuoli Vermlannissa.
        </p>
        <p class="paragraph">
          Sitten tänne tuli <i>Olli</i> Matinpoika <i>Sikainen</i> Äppelbon
          suomalaismetsien Själfjällin kylästä. Hän osti 700 vaskitaalarilla torpan
          Juho Lassenpojan leskeltä. Hänellä oli 7 omaa lasta ja 4 lapsipuolta.
          Edellisistä elää 5, jälkimmäisistä 3. Niistä asuu nykyään Matti Ollinpoika
          vanhassa paikassa, jota nimitetään <i>Kinoisenmäeksi</i>, Olli Ollinpoika
          asuu veljensä luona; Kaarina Ollintytär oli naimisissa Lasse Pekanpoika
          Hakkaraisen kanssa Najenista ja osti tämä puolet Hartikaisen torpasta, jota
          nimitetään Knöleniksi. Molemmat vanhukset ovat kuolleet, mutta 9 lasta on
          elossa. Täältä oli se pieni kaunis tyttö, joka minua opasti. Anna Ollintytär
          (<i>Sikainen</i>) joutui naimisiin Lasse Juhaninpoika Hakkaraisen kanssa,
          Maria Ollintytär taas Taneli Heikinpoika Hakkaraisen kanssa Milsjöstä ja on
          hänellä 8 lasta. Lapsipuolista Lasse Tuomaanpoika <i>Havuinen</i> meni
          vävyksi Brunbergiin. Hänellä oli kaksi sisarta, joista Kirsti meni naimisiin
          Backaan Vermlantiin ja Kaarina Joonas Sveninpoika <i>Urpisen</i> kanssa
          Afradsbergiin. Maria Tuomaantytär otti miehekseen Olli Kustaanpojan
          Lisskogåsenista ja heillä on 6 lasta.
        </p>
        <p class="paragraph">
          Seppä <i>Lasse</i> Heikinpoika <i>Tiiainen</i> Säfsenin Granbergistä tuli
          tänne 12 vuotta sitten ja osti torpan Juho Lassenpojan leskeltä Maria
          Kristofferin tyttäreltä, joka meni uusiin naimisiin Niilo Janinpojan kanssa,
          joka oli vermlantilainen. Sepällä on 8 lasta. Siihen, missä nyt asuu leski
          Leena Svenintytär, tuli muutamia vuosia sitten Lasse Juhonpoika. Ennen siinä
          eleli Pekka Olavinpoika, joka oli naimisissa Gunilla Juhontyttären kanssa
          Rojon pitäjästä. Heillä ei ollut lapsia ja heidän jälkeensä tuli Niilo
          Niilonpoika Kropp, vermlantilainen, joka oli lesken edellinen mies ja jonka
          kanssa hänellä oli kaksi lasta, jotka vieläkin elävät: Sven, joka minua
          saatteli ja vähän vanhempi tyttö, joka palveli Najenin kylässä.
        </p>
        <p class="paragraph">
          <i>Granberg</i> on uusi kylä Malungin suomalaismetsissä. <span
          class="page-number" id="p186">[s. 186]</span>Eräs Lasse Lassenpoika
          Hakkarainen Afradsbergistä sen perusti ja sai siihen talonkirjat, mutta hän
          tuli sokeaksi ja muutti appensa luo. Hänen jälkeensä tuli Matti Heikinpoika
          Hakkarainen Äppelbon Barktorpista. Hänen poikansa elävät vieläkin ja asuvat
          siellä. Siinä kylässä on 2 taloa ja 14 asukasta.
        </p>
        <p class="paragraph">
          Lisskogsåsenkin Malungissa on uusi kylä, jossa on 4 taloa, 21 henkeä. Siihen
          on ensiksi tullut Olli Kustaanpoika Östnäsbergistä ja asuvat hänen
          perillisensä yhdessä talossa, toisessa Heikki Antinpoika Hartikaisen
          jälkeläiset, kolmannessa asui Olli Paulinpoika Hakkarainen Brunkilsbergistä,
          joka myi sen vermlantilaiselle Pekka Olavinpojalle. Neljännessä asuu Antti
          Jöninpoika Hartikainen, Heikki Antinpojan sisarenpoika, jolla on kaksi
          lasta.
        </p>
        <p class="paragraph">
          Keskiviikkona 20:ntenä nousin varhain ja söin perunoita ja maitoa, leipää ei
          ollut nimeksikään. Menin huonoa upottavaa tietä neljänneksen Vestnäsbergiin.
          Miehet pitivät minua petkuttelijana. Kävin eräässä talossa, missä oli vain
          vaimo, syntyään Väisäisiä, kotona. Hän oli Jernan metsiltä.
        </p>
        <p class="paragraph">
          Vesnäsberg on näiden metsien vanhimpia suomalaiskyliä, vanhin on kumminkin
          Najen, jonne Lasse Hakkarainen, joka oli asunut Mellangårdin ja Norrgårdin
          välimailla, oli tullut. Hänen pojistaan muutti yksi Brunbergiin, toinen
          Astbergiin, kolmas Torpbergiin. He jakoivat talon keskenään: Heikki jäi
          vanhalle konnulle, toinen veli muutti sinne, missä Heikki Sikainen nyt asuu.
          Tässä kylässä on 4 taloa, 22 henkeä, ja kuuluu se Nyn pitäjään. Ennen täällä
          on elellyt myöskin <i>Kukkoisia</i>, ensimmäinen, joka tuli Suomesta oli
          <i>Heikki Kukkoinen</i>. Hänen jälkeensä tuli Hakkaraisia. Kylän itäpuolella
          on <i>Matilasaho</i> (Kattbäcksfallet), joka nimi viittaa siihen, että
          siellä muinoin on asunut Matilaisia.
        </p>
        <p class="paragraph">
          Täältä lasketaan olevan neljännes Nyn kirkolle. Me vaelsimme täältä
          Lunkvalliin, jonne on 1 ⅔ penikulmaa. Ensin kuljimme Gräsbäckenin, sitten
          Myllyjoen yli, johon oli rakennettu siihen hyvin soveltuva mylly. Vaikkei
          joki ollut suuri, niin se pauhasi kivikkopaikoissa koko tavalla. Tien
          varrella yllätimme koppelon poikueineen, mutta ne pyrähtivät lentoon niin
          nopeasti, etten ennättänyt ampua.
        </p>
        <span class="page-number" id="p187">[s. 187]</span>
        <p class="paragraph">
          Menin Lekvalliin tavatakseni vanhaa eukkoa, jonka sanottiin olevan ainoan,
          joka enää osasi puhua suomea ja tiesi entisistä oloista. Eukolla oli
          erinomainen muisti. Hän leipoi parhaillaan pettuleipää pelkistä
          pettujauhoista, joihin hän sekoitti mustikoita, jotta kitkerä maku vähenisi.
        </p>
        <p class="paragraph">
          Lunkvallia alkoi ensimmäisenä rakentaa ja viljellä Matti Lunkkainen. Hänen
          vaimonsa oli Kärkkäisiä. Kerran vanhempien tullessa metsästä töistä oli talo
          muuttunut tuhkakasaksi. Kun he kysyivät lapsilta — kaksi tyttöä, Kaarina ja
          Mari, nuorempi kolmivuotias — kuka oli tehnyt ilkityön, nämä vastasivat
          kahden mustatakkisen miehen (siis Vermlannin ruotsalaisen) tulleen ja
          vieneen kuoripiimäkehlon pihalle ja lapset siitä syömään. Sitte he olivat
          sytyttäneet pirtin tuleen. Vanhempien oli pakko paeta tuhotusta talostaan,
          sillä eivät he uskoneet mitään oikeutta saavansa. He menivät Räskåseniin
          salokylään loisiksi, kunnes lapset tulivat niin suuriksi, että pääsivät
          palvelukseen. Siellä he kuolivatkin. Heillä oli kolme lasta, joista Kaarina
          meni naimisiin Lasse Hakkaraisen kanssa (Najenissa) ja heidän tyttärensä
          Saara on 75-ikäinen ja elää vieläkin. Mari muutti Räskåsiin, jossa
          naimattomana ja sokeana kuoli. Annikka joutui naimisiin Gräsmarkin
          suomalaismetsiin; leskenä hän muutti takaisin näille nuoruutensa maille.
        </p>
        <p class="paragraph">
          Sitten jäi Lunkvall autioksi 90 vuodeksi ja suurta metsää kasvoi kaikkialla,
          paitsi pienellä aukeamalla, jossa naapurit tapasivat niittää heinää. Eräs
          ruotsalainen Nils Ersson Ekshäradin Stackeruddin kylästä sai tämän torpan
          palkkioksi siitä, että oli ollut sotamiehenä, »suksimiehenä», kaksi
          kuukautta. Mutta hänen oli velasta luovutettava talo julkisella
          huutokaupalla myytäväksi, mikä tapahtui 1801. Ainoa, joka jotakin tarjosi
          oli vermlantilainen Nils Person, joka oli Backan kylästä ja joka huusi sen
          55 taalarista. Hän oli naimisissa suomalaisen naisen Saara Matintyttären
          kanssa Vestnäsbergistä. Juuri hän oli tuo vanha eukko, joka minulle kertoi
          näitä. Hänen miehensä oli tyhmyri, joka jokelteli jäljessä kaikkea, mitä
          vaimo sanoi ja aina pani väliin »må veta». Kahden sylen päässä näkyy
          vieläkin poltetun pirtin kiviröykkiö. Tämä paikka kuului ennen Ekshäradin
          pitäjään, <span class="page-number" id="p188">[s. 188]</span>jonka kirkolle
          on 3 penikulmaa, mutta viime vuonna se liitettiin Nyn pitäjään.
        </p>
        <p class="paragraph">
          Täältä lähdimme edelleen <i>Kölbergiin</i>, jonne oli ⅔ neljännestä
          kuivempaa tietä. Mutta eksyimme kulkien ohi Södra-Kölbergstorpin, missä
          tavaroitteni kantajana ollut Juho Pekanpoika asuu. Tulimme ensin pohjoisiin
          torppiin. Siellä saimme vähän maitoa ruoaksi, mutta emme mitään muuta. Siitä
          ei tahdottu maksua.
        </p>
        <p class="paragraph">
          Kölbergin kylään (Nyn pitäjää) kuuluu kaksi torppaa, Södra- ja
          Norra-Kölbergstorp. Edellisen perusti Juho Pekanpojan isä Pekka Juhonpoika
          Vestnäsbergistä. Itse hän joutui surman omaksi alun kolmattakymmentä vuotta
          sitten, kun hän talvella oli kymmenenpenikulman metsillä opastamassa Moran
          miehiä, jotka kävivät kauppaamassa pirtoja. Seuraavana kesänä löydettiin
          Rutsjön itäpuolelta hänen pyssynsä, joka oli männyn juurelle nojalleen
          asetettuna ja hänestä itsestään jokunen luukontti. Hänen poikansa omistaa
          talon. Hänellä on 5 lasta, jotka kaikki äitinsä kera käyvät kerjuulla, kun
          heidän pirttinsä viime keväänä joutui liekkien uhriksi.
        </p>
        <p class="paragraph">
          Pohjoisen Kölbergin perusti 24 vuotta sitten ruotsalainen Nils Person, joka
          ensimmäisen kerran oli naimisissa Kirsti Havuisen kanssa Brunkebergistä.
        </p>
        <p class="paragraph">
          Täältä kuljimme rajan yli tullen ⅛ penikulmaa kuljettuamme Kölbergiin
          Malungin puolelle. Se on huono torppa. Näin tammik. 17 p:nä 1793 päivätyn
          kiinnekirjan, joka oikeutti Lasse Pekanpojan Östnäsbergistä perustamaan
          talon, mutta jonka oikeuden hän myi 18 pankko-taalarin 16 killingin hinnasta
          vermlantilaiselle Pekka Pekanpojalle, joka palveli Brunkebergissä. Tämän
          vaimo oli Anna Ollintytär Sikainen, Matti Ollinpojan sisar, joka jo on
          toisissa naimisissa ja kahden lapsen äiti.
        </p>
        <p class="paragraph">
          <i>Kölåsen</i> on nykyään autiona. Sieltä kuljimme puolen neljännestä
          Medskogstorpiin. Se oli köyhä paikka. Nuori reipas mies Brunbergistä on
          tullut tänne pitämään huolta kahdesta vanhasta olennosta. He asuvat
          riihessä, kun sauna paloi.
        </p>
        <p class="paragraph">
          Täältä oli neljännespenikulmaa halki pahojen soiden ja <span
          class="page-number" id="p189">[s. 189]</span>rämeiden. Se oli kurja paikka.
          Asuttiin savupirtissä, ensimmäisessä, minkä näillä mailla näin. Kotona oli
          vain vanha sokea nainen, joka risaisena kyhjötti pankolla. Hän osasi sangen
          hyvin suomea. Varhemmin hän oli oleillut Helsinglannin suomalaismetsissä,
          tullen 7 vuotta sitten sokeaksi. Silloin oli sisaren tytär houkutellut hänet
          muuttamaan tänne. Mutta kun suuri vaatevarasto ja pienet varat oli käytetty,
          jätti hän tämän turvattoman olennon vanhan äitinsä niskoille, mennen itse
          tiehensä. Hän pyysi minulta tupakkaa, mutta kun sitä ei minulla ollut,
          annoin 24 killinkiä sen ostoa varten. Häneltä minä kuulin suomalaisen
          arvoituksen:
        </p>
        <div class="verse"><p>
        »Kynsikäs vei päivän sanoman<br>
        lehmän näkömän takoa,<br>
        pellon parannoksen peältä,<br>
        </p></div>
        <p class="paragraph-cont">
          jolla tarkoitetaan, että haukka koppasi kukon lantakasalta.
        </p>
        <p class="paragraph">
          Menimme Brunkebergiin, jonne oli ¼ penikulmaa vaikeita soita ja rämeitä. Nyt
          taas näin Nomsjön järven. Täällä oltiin varakkaampia ja enemmän hyvinvoipia.
          Sain taas syödä ruisleipää ja hyvää ruokaa ja sitä paitsi oli talo siisti ja
          puhdas, eteinenkin kauniiksi maalattu. Näissä kylissä käytettiin näet
          pirtistä ulkonevia eteiskuisteja. Yötä olin lähimmässä talossa.
        </p>
        <p class="paragraph">
          Torstaina oli yhtä sateinen ilma kuin eilenkin. Kun heräsin huomasin, että
          sali, jossa olin nukkunut oli niin maalauksin koristettu, että tuskin sitä
          paikkaa, missä ei maalari olisi liikkunut siveltimineen. Kattoon oli
          maalattu toiselle puolelle apostoli Paavali ja evankelista Johannes,
          toiselle puolelle Luukas, Mateus ja Markus, puhumattakaan kukista ja
          kauniista renkaista. Vasemmanpuoliselle seinälle oli maalattu kolme
          ratsastavaa miestä, yllään heillä oli vanhat ruotsalaiset sotilaspuvut. He
          ratsastivat kirkkoa kohti, jossa oli neljä kerrosta korkeita ikkunoita,
          torni ja kaksi savupiippua, joiden yläpuolella loisti kaunis tähti. Kaiken
          yllä luki: kolme viisasta miestä, jotka lähtivät itäiseltä maalta. Kahdella
          oli miekkaritarikunnan kunniamerkki. Kaikilla oli säämiskähousut, siniset
          frakit, palmikkopiiskat ja kukkia kädessä.
        </p>
        <span class="page-number" id="p190">[s. 190]</span>
        <p class="paragraph">
          Nurkassa näet niinikään ratsastajan, jolla on samanlainen puku, mutta
          hatussa on tupsu, kädessä pitkä keihäs, jolla hän hevosen hiljalleen
          kävellessä pistää lohikäärmettä kitaan. Se lojuu selällään hänen edessään,
          se on kuin sika, mutta sillä on pitkät kynnet ja kaksi linnunpyrstöä, joiden
          kärjessä on tulipunainen kieli. Yläpuolella lukee: Pyhä Yrjänä ratsastaa
          lohikäärmeen päälle.
        </p>
        <p class="paragraph">
          Peräseinälläkin oli maalaus, jonka otsakkeena oli: Jooseppi ja Maaria
          pakenevat Egyptiin. Anno 1812. Ja sen lähellä oli taulu: »Kun Susanna
          tuomittiin kuolemaan. Anno 1810». Kaksi vermlantilaispukuista nuorukaista
          vie Susannaa, kaikkien nauraessa, helakanpunaiseen kaapuun puetun tuomarin
          luo, joka istuu totisena tuomarinpöytänsä takana. Muista raamatullisista
          aiheista mainittakoon: Aaronin ylimmäinen pappi. Anno 1810. Hänellä oli
          kaksi taulua, joihin oli numeroitu 14 Jumalan kymmenistä käskyistä.
          Edelleen, miten kuningas Achab pyytää Nabotin viinamäkeä ja malka omassa,
          raiska lähimmäisen silmässä, jossa suuri suppilo (ratti) roikkuu omassa
          silmässä. Konttorin ovella oli Pyhä Nuutti, joka poltti piippua ja piti
          taskumattia kädessään.
        </p>
        <p class="paragraph">
          Aamupuhteella menin lähimpään naapuritaloon. Siellä näin kiinnekirjan,
          päivätty syysk. 24:ntenä 1691, ja siinä oli annettu Kristoffer
          Tuomaanpojalle (Havuinen) oikeus asua ja omistaa ne talon maat, mitkä hän
          oli ostanut Jaakko Paulinpoika Hakkaraiselta ja muutamilta muilta. Sen oli
          antanut Anders Milander, mutta se oli niin kirjoitettu, etten sitä kunnolla
          osannut lukea.
        </p>
        <p class="paragraph">
          Täältä menin tapaamaan Matti Matinpoika Sikainen nimistä miestä. Tämä
          kertoi, että Lasse Lassenpoika Hakkarainen oli Najenista muuttanut
          Tornbergiin, joka on täältä ¼ penik. itään. Hänen vaimonsa oli ollut
          Kukkoisia Vestnäsbergistä. Vaimonsa hän löi piilulla kuoliaaksi. Vaimon
          veljet tahtoivat ottaa hänet kiinni, mutta hän oli niin hirmuisen vahva,
          ettei kukaan uskaltanut käydä kimppuun. Hän oli tokaissut: <b>»Vaik(k)a
          olisi niin paljon Kukkoisia kuin kantoja kaskessa, niin se heijän yliten
          hyppäisin mehtään.»</b> Veljekset neuvottelivat rengin kanssa. Hankittiin
          kanki, joka <span class="page-number" id="p191">[s. 191]</span>ulettui
          pirtin ovelta eteisen seinään. Kun Kukkoinen yöllä nukkui, kuuli hän kuin
          koputusta pirtin ovelta. Hän hypähti pystyyn ja yritti ulos, mutta
          pääsemättä. Hän yritti murtautua ulos katon kautta, mutta onnistumatta, kun
          siinä oli välikatto. Renki oli sitä paitsi varastanut isäntänsä pyssyn ja
          ampui häntä sillä jalkaan. Silloin oli Hakkarainen kurottanut ikkuna-aukosta
          kätensä sidottaviksi. Hän sai surmansa, ja talo hävitettiin niinkuin moni
          muukin.
        </p>
        <p class="paragraph">
          Ukko kertoi minulle jutun, jonka joskus olin kuullut Suomessakin, nimittäin
          että suomalaisia siten oli joutunut hajalleen pitkin Ruotsia, että
          paholainen oli Suomessa sitonut heitä pajunköyteen ja juossut tänne, jolloin
          heitä oli tippunut kaikkialle metsiin, niin että niitä nyt oli metsät
          täynnä. Viimeiset putosivat Norjan rajoille.
        </p>
        <p class="paragraph">
          Kun minun piti lähteä, jäin 12 killinkiä velkaa, sillä minulla ei ollut
          pikkuseteleitä eikä talossakaan ollut suuria seteleitä vaihtaa.
          Eteläisimmässä talossa asui Urpiaisia tahi Urpisia, kuten heitä täällä
          nimitettiin. Heidän äidinisänsä oli Siikaisia ja piti heidän olla Suomesta
          Siikanlahdesta ja olivat he tulleet läntisiltä metsiltä. Vaelsimme täältä
          Risåsenin kylään, jonne oli ¼ penikulmaa.
        </p>
        <p class="paragraph">
          Risåsen on köyhä kylä, jossa on kaksi torppaa, mutta väet asuvat yksissä,
          kun toisen torpan mies kuoli. Risåsenin valtasi viljelykselle noin 30 vuotta
          sitten Heikki Pietarinpoika Najenista. Hänellä oli ollut kaksi poikaa, jotka
          olivat kuolleet nuorina ja kaksi tytärtä, joille oli otettu miehet. Toinen
          Pekka Pentinpoika Vermlannista sai Vappu Heikintyttären ja toisen sisaren
          Brunkebergistä Maunu Matinpoika Sikainen, joka perusti toisen torpan. Hän
          kuoli ja leski muutti toiseen torppaan, jossa nyt asui 8 henkeä.
        </p>
        <p class="paragraph">
          Emme viipyneet kauan täällä, vaan menimme <i>Brunskölsåseniin</i> eli
          <i>Kulleniin</i>, jonne oli puoli neljännestä. Täällä olivat tavarani Matti
          Matinpoika Sikaisen luona. Hänen vaimonsa makasi sairaana; jalkaan oli
          pahasti sattunut, jonka vuoksi annoin vähän laastaria. Tällä paikalla oli
          vielä 50 vuotta sitten kasvanut metsä. Menin lähimpään naapuritaloon, jossa
          piti olla tallella kauppakirja, jolla Utsjön kyläläiset myivät tämän paikan
          Paul Paulinpojalle Björnåsenista. <span class="page-number" id="p192">[s.
          192]</span>Se oli päivätty helmik. 25:ntenä 1768. Hänellä oli monta lasta.
          Ukko oli tullut velkaiseksi ja myynyt osan torpasta pojalleen Jan
          Paulinpojalle. Toisen puolen hän piti itse. Mutta Jan Paulinpoikakin
          velkaantui ja myi talonsa Matti Matinpoika Sikaiselle Brunkebergistä, joka
          siinä vieläkin asuu. Ukon kuoltua sai hänen poikansa Lasse Paulinpoika
          toisen puoliskon, jonka hän vieläkin omistaa. Hänen vaimonsa näytti minusta
          kovin reippaalta. Mutta hän itki kuin lapsi kertoessaan köyhyydestään. Kaura
          oli vasta nyt ehtinyt ristille, saamamiehet olivat kovasydämisiä ja
          maapalstat huonot.
        </p>
        <p class="paragraph">
          Annoin taas kahden miehen kantaa tavarani suoraan Afradsbergiin, sillä sinne
          oli vain neljännespenikulmaa. Itse menin pojan kera Östra Gåstjernsbergiin,
          jonne oli niukka neljännes. Poikkesimme taloon, jossa tapasimme kaksi
          miestä, nimittäin isännän, joka oli hyvänsuopa ja kohtelias sekä
          afradstjernbergiläisen, joka oli täällä asialla. Hän oli arka ja pelkuri.
        </p>
        <p class="paragraph">
          Östra Gåstjernsbergiä alkoi 23 vuotta sitten raivata Lasse Matinpoika
          Hakkarainen Najenista. Hänen vaimonsa oli Maalin Ollintytär Hakkarainen
          Afradsbergistä. Heillä oli 11 lasta, joista 6 vielä elää, nimittäin: Pekka
          Lassenpoika myllärinä Siljanforsin tehtaalla; Jan Lassenpoika asuu Vatstadin
          tilalla Vesteråsin lähettyvillä; Lasse Lassenpoika, isäntämme, joka muutti
          uuteen paikkaan, vaimonaan Maria Ollintytär Lisskogsåsenista; Matti
          Lassenpoika asuu vanhalla konnulla, vaimonaan Kirsti Heikintytär
          Risåsenilta. He ovat kolmen lapsensa kera muuttaneet Helsinglantiin ja tilan
          on vuokrannut lanko, Pekka Pentinpoika Risåsenilta. Liisa Lassentytär elää
          leskenä, mies oli ruotsalainen Lars Bengtsson Nystä. Maria Lassentytär on
          naimisissa Uplannin Tierpin pitäjässä.
        </p>
        <p class="paragraph">
          Puolen neljännestä kylästä on Riihimäki (Torkhusbacken). Tyynnytettyämme
          nälkäämme maitotilkalla, vaelsimme edelleen neljänneksen Afradsbergiin. Tie
          oli vähän kovempaa ja parempaa. Tiellä näimme taas koppelon poikineen, mutta
          ne pujahtivat tiehensä. Menimme sisälle siihen taloon, missä pojan isoäiti
          asui, mutta siellä oli vain pieni tyttö kotona. Laitoimme tulen pesään ja
          odottelimme vanhem<span class="page-number" id="p193">[s. 193]</span>pien
          kotiintuloa. Sillä aikaa kantoivat miehet tavaroitani toisen talon
          kaksikerroksiseen rakennukseen. Kuljetuksesta maksoin molemmille yhteensä 18
          killinkiä panko.
        </p>
        <p class="paragraph">
          <i>Afradsbergiin</i> tuli ensimmäisenä Suomesta <i>Hannu Poasoinen</i> asuen
          etelänpuolisessa talossa. Hänen poikansa Olavi Hannunpoika Poasoinen hukkui
          Qven järveen myrskyssä palatessaan kirkkomatkalta. Samalla kertaa hukkui
          kolme hänen poikaansa, käly ja eräs itsellismies, mutta neljäs pelastui.
        </p>
        <p class="paragraph">
          Olavin pojista oli yhden nimi Olavi ja tämän pojalla, niinikään Olavilla,
          oli kaksi poikaa, joista toinen <i>Hannu Olavinpoika Poasoinen</i>
          sotamiehenä otti osaa kaikkiin Kaarle XII:n retkiin. Hän oli
          Fredrikshaldissakin. Erään taistelun syttyessä hän kiipesi korkeille
          tikapuille nähdäkseen keitä hyökkääjät olivat, sillä sumulta, tomulta ja
          ruudinsavulta ei sitä saattanut erottaa. Hän näki, että he olivat omaa väkeä
          ja huusi: »Ei täällä ole vihollisia! Ampukaan helvettiin päin, älkää oma
          väkeä!» He lakkasivat ampumasta. Kaikki sanoivat, että hänet korotettaisiin
          upseeriksi, jos hän vain jättäisi anomuksen. Hän vastasi: »Hyvä mies minä
          olen ilmankin.» Sittemmin hän palveli kuningatar Eleonooran ja kuningas
          Fredrikin joukoissa. Hän siis oli palvellut kolmen hallitsijan aikana. Hänen
          leskensä (?), joka tämän minulle kertoi, tiedusteli, eikö olisi mahdollista,
          että häntä köyhää miehensä vuoksi jotenkin muistettaisiin. Lupasin tehdä
          minkä voin.
        </p>
        <p class="paragraph">
          Kun sotilas vihdoin saapui kotiin, ei hänelle tahdottu luovuttaa
          asuinpaikkaa. Hän sai asua lopuksi isänsä talossa. Hän oli aina hamasta
          nuoruudestaan ollut alituiseen sodissa ja oli palatessaan 60 ikäinen. Siitä
          huolimatta hän meni naimisiin nuoren tytön kanssa, joka oli sukuaan
          Urpuisia. Hänellä oli 5 lasta, joista yksi, Anna Hannuntytär elää ja puhui
          kanssani hyvää suomea. Hän oli ollut naimisissa ruotsalaisen kanssa ja
          saanut 11 lasta, jotka kaikki vielä elävät. Heistä: 1) Olavi Sveninpoika
          asuu Mellangårdissa, lapsia 7; 2) Hannu Eteläisessä vanhassa talossa, vaimo
          Kirsti Heikintytär Hakkarainen Milsjöstä, lapsia 5; 3) Jan asuu edellisen
          luona, vaimo Maria Paulintytär Kullenista, lapsia 3; <span
          class="page-number" id="p194">[s. 194]</span>4) Joonas, vaimo Kaarina
          Tuomaantytär Havuinen Brunbergistä, jolla on yksi poika, joka on naimisissa
          ja tälläkin on poika; 5) Pekka, seppänä Brunbergissä, vaimo Maria Ollintytär
          Hakkarainen, lapsia 3; 6) Liisa Svenintytär, mies Niilo Olavinpoika
          Keäriäinen Tyngsjöstä, lapsia 8; 7) Anna, mies Matti Matinpoika Sikainen
          Kullenista, lapsia 2; 8) Leena, mies Niilo Niilonpoika Sikainen
          Östnäsbergistä, lapsia 2, joista Sven oli saattajanani; 9) Kaarina,
          naimaton; 10) Briita, mies Matti Matinpoika Keäriäinen, lapsia 2; 11) Saara
          Svenintytär, palvelijattarena Malungin kappalaisella.
        </p>
        <p class="paragraph">
          Hannu Olavinpoika Poasoisen toisen veljen nimi oli Olavi Olavinpoika. Hän
          muutti Mellangårdiin ja hänen tyttärensä Vappu Olavintytär, joka oli Risto
          Keäriäisen leski, muutti molempien poikiensa kera Norrgårdiin, joka silloin
          oli metsittynyt ja jossa oli vain vanha sauna. Kylän lähellä oli kaksi
          järveä, Ryss-sjön ja Qven.
        </p>
        <p class="paragraph">
          Täältä vaelsimme Afradstjerniin. Sain talon pojan ja tyttären tavaroitani
          kantamaan. Tulimme ensin Bergetiin, Afradstjerniin kuuluvaan
          laidunmajapaikkaan ja sieltä Äppelbon pitäjän <i>Barktorpiin</i>. Täällä oli
          kolme torppaa, kaikki nykyään yhden omistajan hallussa. Sanottiin, että eräs
          malungilainen oli myynyt nämä maat saaden laivanmaston, tupakkarullan ja
          siniset housut. Kauppakirja oli kirjoitettu pergamentille. Näiden tilojen
          nimi on Nässkogen tahi Insskogen. Ensimmäinen viljelijä Hannu Antinpoika
          lienee ollut Kärkkäisiä ja asunut nykyisen Håvallin paikalla. Hänellä ei
          ollut lapsia, mutta hänen jälkeensä antoivat pitäjäläiset sen Juho
          Juhonpoika Back nimiselle sotamiehelle, joka oli suomalainen. Hänellä oli
          useita lapsia. Muuan niistä Kustaa muutti Ahvenanmaalle, jossa omisti talon
          ja kutsui sinne isänsäkin. Isä myi talonsa Najenin vermlantilaiselle, jonka
          nimi oli <i>Pekka</i> ja jolla oli kaksi tytärtä Annik(k)a ja Saara. Isän
          kuoltua tuli talon omistajaksi <i>Heikki Erkinpoika Keäriäinen</i>
          Fjälltorpista. Tämä oli kahdesti naimisissa, edellisestä aviosta oli 13,
          jälkimmäisestä 4 lasta. Muuan heistä <i>Olavi Heikinpoika</i>, jonka vaimo
          on Kaarina Matintytär Havuinen Brunbergistä, elää vieläkin ja hänellä on 4
          lasta. Toinen veli, Pekka Heikinpoika on ottanut vaimokseen <span
          class="page-number" id="p195">[s. 195]</span>Kaarina Matintytär Sikaisen
          Brunbergistä, ja on lapsia 7. Velipuoli Matti Heikinpoika Keäriäinen alkoi
          rakentaa Nordtorpia, mutta myi sen afradsbergiläisille, joilta Olavi
          Heikinpoika sen osti.
        </p>
        <p class="paragraph">
          Täältä on vain kaksi penikulmaa Äppelbon kirkolle. Paikka on muuten näiden
          metsien viljavimpia. Fjälltorp niminen mäki, puolen penikulmaa lounaaseen
          päin, on nyt autiona. Ensimmäisen asukkaan <i>Heikki Keäriäisen</i> ajoi
          Risto Havuinen paikkakunnalta siten, että pani lehmälle virsut sorkkiin ja
          puijasi pitäjäläiset karkoittamaan sen vuoksi Keäriäisen. Toinen autio
          paikka on Winervallen, jonka asukkaan maalungilaiset surmasivat. Sen vuoksi,
          että hän oli sinne asettunut, panivat he hänet kujanjuoksuun ruoskien miehen
          siinä kuoliaaksi. Kolmas autiopaikka on Axsjöåsen.
        </p>
        <p class="paragraph">
          Puolen neljännestä kuljettuamme tulimme <i>Afradstjerniin</i>. Se on pienen
          järven rannalla oleva kaunis kylä, jossa on neljä taloa ja 25 asukasta.
          Ensiksi tuli tänne Olavi Larsson Tillman. Hän oli papinpoika Karlskogan
          vuorikaivoksista ja entinen sotamies. Hän eli aluksi loisena Bredjössä ja
          sittemmin Afradsbergissä. Mutta kun oli niin pitkä matka Äppelbon ja
          Ekshäradin väliä (6 penikulmaa), jotta eräs mies sillä välillä paleltui
          kuoliaaksi, niin hän rakensi asunnon siihen, missä nyt (Pekka) Pekanpoika
          asuu. Hänellä oli 4 lasta. Yksi pojista, Lasse Olavinpoika, otti vaimon
          Volbergin kaivoksilta, toinen, Antti Olavinpoika, ei saanut asua kotona
          otettuaan vaimokseen vastoin vanhempiensa tahtoa Liisa Pietarintyttären
          Björnåsenista. Hänen oli pakko paeta Fryxdaliin, jossa asui, kunnes
          vanhemmat kuolivat. Hän tuli silloin takaisin ja sai asua naimattoman
          sisarensa Annikan luona. Toinen sisar oli naimisissa <i>Erkki Heikinpoika
          Hakkaraisen</i> kanssa Najenista. Tämän, jolla oli 4 lasta, hirttivät
          luultavasti ruotsalaiset Ekshäradin metsään. Nyt asui Heikki Eerikinpoika
          talossa ja oli naimisissa Saara Lassentyttären kanssa Bredsjöstä. Että
          isäntä oli rikas, todisti se, että talossa oli ruisleipää. Emäntä pelkäsi
          antaa minulle sängyn yösijaksi. Täälläpäin oli tapana, että vävy oli
          isäntänä, vaikka vanha isäntä vielä elikin.
        </p>
        <p class="paragraph">
          Seuraavana päivänä, lauvantaina 23:ntena, sain isännän <span
          class="page-number" id="p196">[s. 196]</span>hevosella kuljettamaan tavarani
          Löfåhedeniin; tähän saakka oli niitä ollut pakko kantaa. Matkalla kuljimme
          Vermlannin ja Taalain rajan yli ja tulimme kaksi neljännestä kuljettuamme
          Björnåseniin, missä ennen oli asunut suomalaisia. Siellä oli kaksi taloa,
          jotka eroittaa toisistaan metsänkieleke. Toinen oli ollut Erkki Paulinpoika
          Hakkarainen Najenista, toinen Paul Finne. Heidän jälkeensä oli paikka ollut
          100 vuotta autiona. Sitten tuli tänne ruotsalainen Johan Olofsson. Nyt heitä
          oli 6 henkeä. Otin isännän itseäni soutamaan. ⅔ penikulmaa oli Löfåhedeniin,
          joka on ruotsalainen uutisasutus, samaten Sudenhed.
        </p>
        <p class="paragraph">
          Minun oli pakko ottaa kaksi huonoa ruuhta, joilla kuljimme järvien yli. Jäin
          kyytimiehelle velkaa, kun ei ollut pientä rahaa. Ammuin vesilintua veneestä,
          mutta osumatta. Soudimme Uvanjokea pitkin Uvan järvelle, jonka toiselle
          rannalle oli puoli neljännestä. Miehet saivat kantaa matkavarusteeni
          Sundsbergiin (l. Abbor), jonne oli puoli neljännestä. Oleiltuani täällä
          hetkisen ja saatuani nipin napin vaihdetuksi 3:n taalarin setelin voidakseni
          maksaa matkan varrella tekemäni velat, annoin pienen pojan, joka jo kauan
          oli ollut seuralaisenani, palata kotiinsa.
        </p>
      </div>
      <span class="page-number" id="p197">[s. 197]</span>
      <div class="chapter">
        <h2 id="chapter12">12. Tyngsjöstä Säfseniin. Hakkaraisista. Kaskeamisesta. Rosvoksi epäillystä suomalaisesta.</h2>
        <p class="paragraph">
          Vielä illalla elokuun 23 p:nä menin <i>Tyngsjöhön</i>, jonne oli ¼
          penikulmaa uutta tietä. Matkalla tapasin neljännesmiehen Niilo Iivarinpojan,
          jonka kanssa juttelin hetkisen. Hän pyysi yöksi taloonsa. Siellä oli joukko
          pieniä lapsia. Kävin myös useissa muissa taloissa, joissa puhuin suomea
          vanhemman väen kanssa. Tapasin myös vanhoja, vaikkakin pieniä savupirttejä.
          Eräässä talossa tapasin sokean ukon, joka oli menettänyt näkönsä siten, että
          lehdeksessä rikka oli mennyt silmään. Se oli ajettunut, levinnyt toiseen
          silmään, vieläpä nenään ja korviin, tullen lopulta koko pää kipeäksi. Yöni
          nukuin heinäladossa. Yöllä oli isäntänikin, joka oli ollut kalassa, tullut
          kotiin.
        </p>
        <p class="paragraph">
          Seuraava päivä, 24:s, oli sunnuntai ja pidettiin kortteeritalossani
          jumalanpalvelus. Laulettiin virsi, luettiin epistola, laulettiin, luettiin
          Ekmannin postillasta saarna, laulettiin virsi, luettiin evankeliumi, taas
          laulettiin ja luettiin postillaa, esirukoukset kuninkaallisten puolesta
          j.n.e. ja taas laulettiin virsi.
        </p>
        <p class="paragraph">
          Iltapäivällä menin toisiin taloihin juttelemaan vanhojen kera. He sanoivat,
          että ensimmäiseksi oli tänne tullut, vaikkei Suomesta, Abraham
          Abrahaminpoika <i>Karjalainen</i>. Hän oli asunut nykyään Juho Heikinpojan
          omistamassa talossa, ensimmäisessä kirkolta etelään. Muutamia vuosia
          myöhemmin tuli Iivari Iivarinpoika Pasainen Norjan rajalta ja asettui
          Axsjöåseniin. Mutta kun halla turmeli laihon, muutti hän täältä isänsä
          Iivari Iivarinpojan kera Tyngsjöhön asuen nykyisen Niilo Iivarinpojan talon
          paikalla. Hei<span class="page-number" id="p198">[s. 198]</span>dän
          jälkeläisensä lisääntyivät, kylä kasvoi ja nyt siinä on jo muitakin sukuja,
          esim <i>Huinari</i> y.m.
        </p>
        <p class="paragraph">
          V. 1812 oli 5 penik. pituinen maantie tehty Äppelbosta Gustafvan pitäjään.
          Se oli ruunulle maksanut 30 000 taalaria. Linnoitusmajuri Ekenstam oli ollut
          päämiehenä ja Niilo Iivarinpoika hänen pehtorinaan, jonka johdosta
          viimeksimainittukin oli saanut hopeamitalin. Samana vuonna oli alettu
          kappelikirkkoakin rakentaa, mutta se oli jätetty puolivalmiiksi sen vuoksi,
          että nykyinen kirkkoherra ei suostunut sellaiseen sitoumukseen kuin
          edellinen, nimittäin tulemaan neljästi vuodessa pitämään jumalanpalvelusta.
          Hän näet on vain kerran pitänyt lukusia suomalaismetsillä. Ja kun hän piti
          niitä läntisillä metsillä, ei kukaan itäisiltä niihin tullut.
          <i>Käkimäki</i> lounaassa, <i>Sorsamäki</i> idässä, <i>Hepomäki</i> ja
          <i>Rumamäki</i> ovat suuria kylää ympäröiviä mäkiä. Tyngsjökin on kylän
          alapuolella. Metsässä lienee monin paikoin vanhoja uuninraunioita ja
          asutusten jälkiä. Myöskin tavattanee monin paikoin muinaista meltoraudan
          kuonaa, esim. Tyngsjöstä koilliseen. Kerrottiin, että ennen suomalaisten
          tuloa oli täällä pakanuuden aikana asunut joku muu kansa, jonka jäljiltä nuo
          kuonajätteet olivat. Kotimatkalla näin Niilo Iivarinpojan keksinnön — hän
          oli lyönyt paaluja suohon.
        </p>
        <p class="paragraph">
          Sain tytöt tanssimaan erään pojan soittaessa melko hyvin viulua. He
          tanssivat norjalaista ja valssia paremmin kuin taalalaistytöt. Minäkin panin
          valssiksi, tietysti kauneimman tytön kera ja hän tanssi hyvin. — Täällä sain
          sattumoilta nähdä suomalaisen kirjan, Johan Arndtin »Paradisin Yrtti-Tarha»,
          painettu Tukholmassa 1732. Sen omisti Niilo Matinpoika <i>Keäriäinen</i>.
          Hän oli sen saanut Suomesta tulleelta suomalaiselta, joka 1782 oli ollut
          Uddeholmassa kalastajana, mutta joka vain salaa oli uskaltanut sitä lukea,
          eikä edes ollut uskaltanut sitä huoneessaan säilyttää, vaan piti sitä
          kätkössä aitanportaiden alla. Keäriäinen varoitti minua kahden kesken
          kuiskaillen menemästä Qvarnbergiin, sillä siellä oli tapahtunut useita
          murhia. Nykyinen asukas Heikki Heikinpoika Vålåsenissa oli äkkiä rikastunut
          ja muutama vuosi sitten oli löydetty lähettyviltä vuorenrotkosta luuranko.
          Kehoituksestani hän kuvasi Vålåsenin miehen ulko<span class="page-number"
          id="p199">[s. 199]</span>muodon, m.m. oli hän aivan kaljupäinen. Tultuani
          kotiin luin huvikseni kotiväelle suomalaisia runoja ja arvoituksia, joille
          väki naureskeli.
        </p>
        <p class="paragraph">
          Sundberg oli uutistalo, jonka ruotsalainen Per Andersson Abborre v. 1797 oli
          ottanut viljelykseen. Hänen vaimonsa oli Maria Olavintytär Pokkainen
          Qvarnbergistä. He olivat ottaneet Juho Lassenpojan Najenista kasvatikseen,
          joten talossa oli 6 henkeä. Minä jäin taaskin 1 taalarin 8 killinkiä taloon
          velkaa, jonka vuoksi jätin sinne kaikki kamsuni ja läksin Gustafforsin
          tehtaalle rahaa vaihtamaan. Vaikka maanantaina, 25 p:nä, satoi herkeämättä,
          en siitä piitannut. Sain Tyngsjöstä pojan soutamaan Najenin järven yli
          Löfhedeniin päin ja sieltä kuljimme neljänneksen maantietä Najeniin. Menin
          Mellangärdiin ja tapasin palvelukseen valmista väkeä; he näet luulivat minua
          kruununprinssin pojaksi, sillä sellainen huhu oli liikkeellä. Kävin kylän
          joka talossa kysellen, olisiko heillä vanhoja kuninkaankirjelmiä tahi
          kiinnekirjoja. Mutta niitä ei ollut. Tilalla, kun miehet tulivat kotiin,
          annoin heidän kertoa kaiken, minkä tiesivät varhimmasta asutuksesta.
        </p>
        <p class="paragraph">
          <i>Najenin</i> suomalainen nimi on <i>Noari</i>. Ensiksi tuli tänne <i>Pekka
          Paulinpoika Hakkarainen</i> Rautalammilta. Hän oli ensin ollut Jaakko Possen
          passaripoika ja sitten kuormastorenkinä, mutta oli karannut Ahvenanmeren yli
          vaimoineen ja lapsineen Geflen kaupunkiin, jonne hän saapui
          kalastajaveneellä, oltuaan kuukauden matkalla. Hänen saapuessaan oli näillä
          metsillä vain kolme torppaa, nimittäin Qvarnberg Säfsenissä, Laggsund
          Gåsborenissa ja Sundsjö Gustafvan pitäjässä. Hän asui aluksi loisena kaksi
          vuotta Qvarnbergissä kaataen tynnyrinalan suuruisen kasken; paikkaa
          nimitetään vieläkin Hakkarsbergiksi. Sitten hän osti Filipstadista leiviskän
          rukiita, jotka hän eukkoineen kylvi 14 päivän kuluessa siten, että he sormin
          pistelivät jyvät maahan. Siten hän sai hirveän paljon viljaa. Täältä hän
          keksi uuden asuntopaikan. Hän teki lautan ja meni sillä Najenin järven yli
          ja rakensi riihen Najenshöjdenille. Taalalaiset sen polttivat hänen
          ollessaan poissa, mutta hän rakensi uuden tilalle. Sitten tulivat
          vermlantilaiset nimismiehineen ja polttivat senkin. Nyt Hakkarainen vaelsi
          Tukholmaan oikeutta ja kuninkaankir<span class="page-number" id="p200">[s.
          200]</span>jaa hakemaan. Täällä tapasi hän entisen isäntänsä Possen, joka
          sanoi: »Täälläkö sinä lurjus oletkin?» ja veteli kepillä pitkin selkää.
          Tukholmassa ollessaan hän oli löytänyt rahamassin, jonka erään voudin leski
          oli pudottanut. Sen hän sitoi kepinkärkeen ja kuljeskeli katuja pitkin
          kysellen, kenen se oli. Moni oli sanonut: »Se on minun, se on minun», mutta
          kun hän kehoitti heitä tulemaan raatihuoneelle, eivät he tohtineet. Mutta
          mainittu leski tuli ja vannoi, että se oli hänen. Hän siis sai rahansa,
          joista kolmas osa tuomittiin Hakkaraiselle. Hän ei tahtonut mitään, jonka
          vuoksi herrat lahjoittivat hänelle paljon rahaa. Nyt hän myöskin sai
          sellaisen tuomion, että murhapolttajat poltettaisiin samalla paikalla ja
          samoilla kekäleillä (?). Tultuaan kotiin näytti hän tuomiota. Nimismies
          Jakob Hansson oli silloin langennut polvilleen pyytäen armoa, johon
          suomalainen oli yksikantaan tokaissut: »Rukoile Jumalaa, äläkä minua!» Hän
          oli kuitenkin tehnyt sovinnon ehdolla, että Hansson oli antanut tynnyrin
          suoloja ja vaimolle punaisen hameen. Toisten kertomusten mukaan hame oli
          sininen ja murhapolton tekijä oli salvanut uuden pirtin, toiset taas
          sanoivat hänen itse rakentaneen uuden pirtin.
        </p>
        <p class="paragraph">
          Mutta Sundsjössä, 2 ½ penikulman päässä asuva suomalainen oli ollut vihainen
          siitä, että oli saanut niin läheisen naapurin. Hän siis päätti kutsua
          Hakkaraisen luoksensa ja siellä ampua hänet. Rådan kirkolla he tapasivat
          toisensa ja hän kutsui naapurinsa vieraisiin. Hakkarainen läksikin. Matkalla
          oli hän kumartunut juodakseen Kölåsenin ohi virtaavasta joesta. Toiset
          kiiruhtivat häntä hukuttamaan. Mutta vaikka mies saatiinkin veden alle, niin
          hän nousi pystyyn, tavattoman väkevä kun oli. Nyt hän huomasi kutsun
          tarkoituksen, mutta ei silti pelännyt, vaan seurasi heitä kotiin. Siellä hän
          sekä joi että tappeli heidän kanssaan maaten yön valveilla ja palasi kun
          palasikin hengissä kotiin. Hän oli elänyt 150 vanhaksi ja hössötellyt
          viimeiset 20 vuotta paitasillaan. Vielä silloinkin hän oli ollut siksi
          vahva, että kun näki poikiensa, jotka hekin olivat voimamiehiä, pistävän
          kangen myllynkiven silmään sitä sillä tavoin nostaakseen — muutamat
          jaksoivat toiset eivät — oli ukko tullut ulos <span class="page-number"
          id="p201">[s. 201]</span>paitasillaan, pistänyt kätensä kivensilmään ja
          nostanut sen aitanportaille sanoen: »Otanpa pois kiven, muuten sen vielä
          rikotte.»
        </p>
        <p class="paragraph">
          Kerran oli tullut joukko rosvoja, mutta he eivät uskaltaneet mennä taloon,
          kun tiesivät poikien olevan huikean vahvoja miehiä. He seisoskelivat
          veräjällä aitan takana tuumiskellen, mahtoiko miehiä olla kotona. Silloin
          oli Heikki niminen poika ottanut pyssyn ja ampunut muuatta kupeeseen. Kaikki
          olivat lähteneet käpälämäkeen kantaen haavoittuneen toverinsa mukanansa.
          Myöskin kerrottiin, että kun vanha Hakkarainen tuli tänne, näki hän unen,
          että jos hän rakentaisi pirttinsä pohjoiseen ja itään käsin täältä sekä
          auttaisi kaikkia, jotka tänne käsin pyrkivät järven yli, niin ei leipää
          koskaan tulisi puuttumaan.
        </p>
        <p class="paragraph">
          Pekka Hakkaraisella oli ollut seitsemän poikaa ja sitä paitsi tyttäriä.
          Heistä muuttivat Lasse ja Jooseppi Aspbergiin, Pauli Brunbergiin, Pekka
          Torpbergiin ja Heikki jäi vanhalle konnulle. Erkki Paulinpoika muutti
          Brunbergistä Björnåseniin.
        </p>
        <p class="paragraph">
          Heikki Pekanpoika Hakkarainen otti vaimokseen Kirsti Karjalaisen
          Laggåsenista. Hänen poikansa Olli Heikinpojan oli onkimatkalla Najenin
          järvellä vetehinen vienyt pohjaan — joku oli tuon näkin nostattanut. Lasse
          Heikinpoika asui vanhalla tilalla. Hänen sisarensa Saara Heikintytär joutui
          naimisiin Taneli Heikinpoika Kukkoisen kanssa Vestnäsbergiin. Veli Heikki
          Heikinpoika otettiin väkivalloin sotamieheksi hänen käydessään kirkolla,
          eikä hänestä sen koommin saatu mitään kuulla. Hän oli leikannut nimensä ja
          vuosiluvun 1696 suureen honkaan tien viereen neljännespenikulmaa täältä
          Ekshäradin kirkolle päin mennessä. Honka seisoa törrötti paikoillaan vielä
          1796, ja veisteli Heikki Lassenpoika ympärille kasvaneet kaarnanreunat pois
          ja kun hän vielä raaputteli vähän pihkaa, näki leikkauksen vielä selvästi.
        </p>
        <p class="paragraph">
          Lassella oli 5 poikaa: Pekka, Matti, Heikki, Olli ja Lasse. Lasse
          Lassenpoika muutti Afradsbergiin ja Olli Lassenpoika Brunbergiin. Muut
          jakoivat tilan keskenään. Pekka Lassenpoika asui Bergetissä l.
          Tarfalletissa. Hänellä oli 10 lasta. <span class="page-number" id="p202">[s.
          202]</span>Vanhin heistä Pekka Pekanpoika asuu siinä vieläkin ja on hänellä
          monta lasta. Juuri hän antoikin minulle nämä tiedot. Toinen veli Matti
          Lassenpoika muutti Södergårdiin. Hänellä oli 19 lasta, joiden kera hän
          muutti Suomeen noin 29 vuotta sitten. Kun he sieltä palasivat eivät he enää
          saaneet tilaansa takaisin. Se oli sillä aikaa liitetty metsästysvirastoon ja
          asui siinä nyt hänen veljenpoikansa Olli Heikinpoika. Heikki Lassenpojalla
          oli 8 lasta ja heidän perillisensä asuivat nyt vanhalla tilalla.
        </p>
        <p class="paragraph">
          Noin 40—50 vuotta sitten liitettiin ensimmäiset tilat Gustafforsin
          tehtaaseen, toiset 15 vuotta sitten Bengt Gustaf Geijerin tultua isännäksi
          ja patruunaksi. Hän oli silloin Uddeholman herra ja antoi toimittaa tässä
          kylässä arvioinnin, sillä hänellä oli kiinnitettyjä saatavia ja otti niille
          lainhuudon. Katselemusmiehet arvioivat esim. tämän tilan 4 400 taalariksi ja
          eteläisen 8 800:ksi, mutta Geijer anasti edellisen 4 000:lla, jälkimmäisen 6
          000:lla taalarilla tehtaalle siten, että hän talonpoikien väitteen mukaan
          raaputti arvioimiskirjasta 8 800 ja kirjoitti sijaan 6 000. Hän teki sen
          niin taitamattomasti, että jokainen saattoi sen nähdä, jos paperia pidettiin
          valoa vasten. Senpä vuoksi nostivatkin Matti Matinpoika ja hänen äitinsä
          Saara, jotka tilalla asuivat, Geijeriä vastaan kanteen. Tämän oli pakko
          lahjoa arviolautakunnan jäsenet, jotka Matti Hakkarainen haastoi
          todistajiksi. Toinen Pentti Jönsson Hallan kylästä selitti oikeudessa, että
          kaikki viisi taloa oli arvioitu 8 800 taalariksi, mutta kyseessä oleva vain
          6 000:ksi. Pian sen jälkeen sai hän hivutus- ja näivetystaudin. Toinen
          lautakunnan jäsenistä Ingemår Tönnetin kylästä väitti, ettei hän enää
          muistanut arviosummia. Tuomari Johan Sandelin tuomitsi Geijerin voittaneen
          jutun ja Matti Hakkarainen tuomittiin päälle päätteeksi vielä maksamaan 5
          riikintaalaria, sen vuoksi, että kun Geijer oikeudessa oli sanonut
          omistavansa kauppakirjan, mutta ettei hän sitä ollut pakotettu näyttämään,
          oli Hakkarainen kivahtanut: »Sen pitää tulla esille, vaikka se olisi
          helvetin portaitten alla!» Hänen äitinsä Saara meni Tukholmaan ajamaan asiaa
          edelleen, mutta kuoli siellä, asia vanheni ja Geijer anasti tilan kiluineen
          kaluineen, kiinteistöineen ja irtaimistoineen. Sama Matti <span
          class="page-number" id="p203">[s. 203]</span>Matinpoika on nyt
          vaununtekijänä ja pyssyntukkien valmistajana Tukholmassa. Kun hän pyysi
          papinkirjaansa, tuli nimismies kieltämään, koska hän ei ollut vielä maksanut
          sakkojaan. Matti valitti konsistoriin ja sai heti papinkirjansa.
        </p>
        <p class="paragraph">
          Näistä taloista on Mellangårdilla vuosittain kylvössä 20 tynnyriä, ja sen
          kahmaisi Geijer 4000 taalarilla. Kertojani eivät enää muistaneet, kuinka
          suuret velat toisilla taloilla oli ollut. Nyt on kummankin talon sitoumuksen
          mukaisesti vedettävä tehtaalle 65 häkkiä sysiä, joista he saavat 24
          killinkiä häkistä ja 4 killinkiä neljännespenikulmalta. Rahaa on kummankin
          maksettava 20 riikintaalaria vuosittain. Muiden kolmen talon on kunkin
          vedätettävä 55 häkkiä sysiä ja maksettava 18 riikintaalaria. Sitä paitsi
          heidän on tultava työhön, koska vain heidät kutsutaan, väliin 2:ksi 3:ksi
          viikoksi yhteen menoon kiireisimpänäkin työaikana. He saavat päivältä omissa
          ruoissaan 12 killinkiä. Näitä rahoja eivät he silti koskaan saa. Ne
          merkitään konttorikirjoihin, ja jos he saavat jonkun kapan viljaa, on kaikki
          kuitattu. Kaiken lisäksi on heidän maksettava kirkkoherran ja kappalaisen
          saatavat, otettava osaa Ekshäradin Näsin kestikievarin kyydinajoon, vaikka
          kyytipaikalle on 2 penikulmaa ja siellä vedettävä lumiauraa ja pidettävä
          teitä kunnossa. Yhteisesti he vielä maksavat 14 kappaa piispansaatavia ja
          kaikki ruununverot ja ⅛ sotamiesruodun menot.
        </p>
        <p class="paragraph">
          Kylässä oli enää yksi ainoa vanha eukko, joka puhui suomea. Vanhan
          kuninkaankirjan oli Aspbergiin muuttanut asukas vienyt mukanaan. Jäin
          kumminkin tänne yöksi.
        </p>
        <p class="paragraph">
          Seuraavana aamuna, 26:ntena, vaelsin Vallaan, jonne kylän pohjoiskulmalta
          oli puoli penikulmaa. Se on pieni tehtaaseen kuuluva torppa, josta tehtaan
          herra konsa ajaa tiehensä asukkaan, konsa ottaa uuden. Sven Tanelinpoika
          tehtaalta tänne ensiksi rakensi majansa n. 40 vuotta sitten. Kun olin
          Najeniin unohtanut muutamia papereitani, oli minun pakko lähettää eräs poika
          niitä hakemaan. Siellä ollessani kerrottiin, että Kristoffer <i>Havuinen</i>
          oli Hakkaraiselta ostanut Brunbergin. Hän oli ollut häijy ja pahanilkinen
          mies. Kun hänen poikansa Olli oli ollut isäntänä, ei hän ollut voinut tulla
          isänsä kanssa toimeen. Olli oli jo kerran <span class="page-number"
          id="p204">[s. 204]</span>riideltäessä sanonut: »Muistahan isä hopeamaljaa
          Kälkbergin ojassa.» (Luultavasti oli ukko sen varastanut). Sen johdosta
          päättivät isä ja toinen Pekka niminen poika ottaa Ollin hengiltä. Kun
          molemmat veljet menivät Grytfjällin kaskimaille, istui Pekka reenperään ja
          ampui pyssystään panoksen, joka meni veljen ruumiin läpi. Hän juoksi
          myllylle tekeytyen tietämättömäksi. Hevonen tavattiin kuhilaan luota ja
          kuollut reestä. Kun ruumis tuotiin kotiin, olivat vaimot itkeneet, mutta isä
          oli sanonut: »Kyllähän sellaista ennenkin on nähty.» Pekka karkasi Suomeen
          ja palasi sieltä muutaman vuoden kuluttua, mutta oli pakotettu menemään
          sinne takaisin.
        </p>
        <p class="paragraph">
          Vallasta oli puoli penikulmaa hyvää tietä Gustafforsin tehtaalle. Tie kulki
          koko matkan Vallan jokivartta. Tultuani tehtaan lähettyville menin metsään
          ja puin ylleni toiset vaatteet, jotka poika oli kantanut nahkasäkissä.
          Tehtaalla, missä minulla ei ollut halua viipyä, sain vaihdetuksi 30
          pankkotaalarin setelin; kumminkin sain vain 7 taalaria pieninä seteleinä.
          Sitten läksin heti tieheni. Kuljin nyt Lilla Laggåsenin kylän sivutse. Siinä
          oli 7 taloa, mutta miltei kaikki tehtaalta tulleitten ruotsalaisten asumia,
          vaikkakin ensimmäiset asukkaat olivat olleet suomalaisia. Kylää nimitettiin
          ennen Vinerstorpiksi.
        </p>
        <p class="paragraph">
          Täältä tulin suoraan Laggåseniin jääden siihen yöksi. Tämä kylä on Gustafvan
          pitäjää, mutta Ekshäradin pappilan alainen. Ensimmäinen tulokas oli ollut
          Vilppu Lassenpoika <i>Karjalasta</i>. Hän oli ollut Kustaa X:n tallirenki.
          Näin hänen kuninkaankirjansa, joka oli Kustaa II Aadolfin antama ja päivätty
          Näsgårdissa lokakuun 13 p:nä 1613. Mutta kun Kaarle XI matkusteli täällä ja
          oli ollut yötä Ekshäradin pappilassa, oli hän lahjoittanut kirkkoherralle
          tämän kylän vero-oikeudet. Sen vuoksi ei tämä kylä olekaan joutunut tehtaan
          alustalaiseksi. Muut suomalaiset nimittivät muinoin tämän kylän asukkaita
          karjalaisiksi. Minä taas uskon, että nimi johtuu siitä, että asukkaiden
          sukunimi oli <i>Karjalainen</i>. Nyt ei täällä enää ole ainuttakaan ihmistä,
          joka osaisi suomea, mulla vanha suku on niin säilynyt, ettei uusia ole
          tullut. Isäntä, jonka luona ensiksi olin, sanoi olevansa seitsemännessä
          polvessa ensimmäisen tulokkaan jälkeläisiä. Vilppu <span class="page-number"
          id="p205">[s. 205]</span>oli tullessaan käyttänyt hopeanappeja ja elänyt
          ampumalla lintuja. Hänen lapsistaan jäi Lasse Vilpunpoika taloon. Hänen
          poikansa oli Kustaa Lassenpoika ja tämän poika Lasse Kustaanpoika jäi
          asumaan vanhalle tilalle. Hänellä oli monta poikaa, joista useimmat
          joutuivat sotaväkeen ja kaatuivat. Kustaa Lassenpoika jäi vanhalle konnulle,
          mutta veli, Lasse Lassenpoika muutti siihen pohjoiseen taloon, missä nykyään
          asuu Ivar Gustafsson. Kustaan poika Lasse Kustaanpoika oli nykyisen isännän
          iso-isä ja hänen poikansa Kustaa hänen isänsä.
        </p>
        <p class="paragraph">
          Pohjoisessa talossa, jossa nykyään asuu Iivari Kustaanpoika, asui alkuaan
          toinen Knappåsenista tullut suomalaissuku, mutta se kuoli sukupuuttoon,
          jolloin nykyinen tuli tilalle. Viime vuonna nämä talot saivat yhteisesti
          sakkoa 750 taalaria sen vuoksi, että olivat polttaneet kaksi kaskea,
          yhteensä 2 tynnyrinalaa, väittäen saaneensa siihen metsänhoitajan luvan.
          Tapaus oli seuraava:
        </p>
        <p class="paragraph">
          Asetus nimittäin määrännee, etteivät talonpojat saa kaataa edes puolta
          kapanalaa kaskea, ennenkuin paikka on lähemmin tarkastettu. Heidän on ensin
          jätettävä siitä anomus Karlstadin lääninkansliaan. Heidän on samalla kertaa
          pyydettävä lupa siihen, mitä aina kolmena vuonna aikovat kasketa. Kansliasta
          lähetetään kirje jahtimestarille ja tämä metsänvartijalle, jonka on
          tarkastettava jokavuotiset kaskimaat ja annettava niistä todistus
          kihlakunnanoikeudelle, ennenkuin lupa on laillinen. He ovat aina antaneet
          metsänvartijan tarkastaa kaskimaat ja niinpä nytkin. Rovasti oli heidän
          isäntänään sanonut, ettei mitään ollut pelättävissä ja että hän pitäisi
          huolen siitä, että metsänvartija tulisi tarkastamaan ja sittemmin hankkisi
          luvan. Metsänvartija tulikin v. 1811 ja rovastin toimesta antoi heille
          kirjallisen luvan kaataa kaskeksi tynnyrinalan metsää. Minä sain nähdäkseni
          tuon todistuksen alkuperäisenä kappaleena ja kopioin sen. Se kuului:
        </p>
        <div class="quote">
          <p class="paragraph">
            Rovastin ja kirkkoherran, Herra Magnus Piskatorin pyynnöstä on
            allekirjoittanut Laggan metsässä tarkastanut yhden tynnyrinalan suuruisen
            kaskimaan Laggåsenin torpparien kaadettavaksi ja poltettavaksi. Luvan
            saannista Maa<span class="page-number" id="p206">[s. 206]</span>herran
            virastosta lupasi Herra Pastori pitää huolen. Paikkaa nimitetään
            Permetshultiksi; metsä on vanhaa kuusta ja koivua, maa kaltevaa, sopivaa
            laitumeksi, mikä vakuutetaan Laggåsenissa kesäk. 4 p:nä 1811
          </p>
          <p>Erik Lindberg, Kruunun metsänvartija.</p>
        </div>
        <p class="paragraph">
          Vuonna 1813 hän tarkasti toisen tynnyrinalan suuruisen kasken. Molemmat
          kasket poltettiin v. 1814 ja vilja korjattiin 1815. Sitten haastettiin
          talonpojat kihlakunnanoikeuteen ja heille tuomittiin suuret sakot sen
          vuoksi, etteivät olleet lääninkansliasta ja sitten jahtimestarilta
          hankkineet tarkastukseen lupaa. Kun he tulivat oikeuteen, tuli nimismies,
          joka jahtimestarin kera oli kantaja, ja sanoi, että jos he eivät oikeudessa
          tee vastaväitteitä, vaan antavat asian käydä niinkuin sen pitääkin,
          antautumatta kiistelemään jahtimestarin kanssa, niin hän sovittaa sen niin,
          että heidän on maksettava vain 200 taalaria, tuomittiinpa heille kuinka
          suuri summa tahansa. Talonpojat olivat niin tyhmiä, että uskoivat, eivätkä
          syyttäneet päämiestänsä rovastia, joka oli unohtanut hankkia luvan ja siis
          oli syypää. Tuomari Ferner langetti heidät maksamaan sakkoa 500 taalaria. He
          eivät valittaneet hovioikeuteen luottaen suulliseen välipuheeseen. Mutta kun
          valitusaika oli kulunut umpeen ilmoitettiin heille, että sakot haetaan
          päätöksen mukaisesti. Heidän on ollut jo pakko pitää huutokauppa saadakseen
          edes ensimmäisenä eränä 300 taalaria maksetuksi, mutta jäljellä on
          maksamatta saman verran, joten he joutuvat mierolaisiksi. Sellainen vääryys
          heille tapahtui. Molemmista kaskista he saivat 600 närtettä (snes), (vaikka
          tarkastusmiehet ilmoittivat heidän saaneen 700) ja vajaa 40 tynnyriä
          rukiita. Toisen kasken nimi on Permetshult, toinen oli kylästä luoteeseen
          päin. Vastaajina olivat Heikki Lassenpoika, Iivari Kustaanpoika ja Lasse
          Kustaanpoika. Nyttemmin on patruuna Geijer luvannut jättää Kruununprinssille
          (?) armonanomuksen, sillä hän on vihamielinen jahtimestari Herman Falckille.
        </p>
        <p class="paragraph">
          Huonosti kävi Pentti nimisen köyhän torpparinkin Knobergissä. Tämä oli
          luvattomana aikana ampunut teerin ja <span class="page-number" id="p207">[s.
          207]</span>vienyt sen nimismiehelle, joka ei silloin sanonut mitään. Mutta
          hän oli niin varomaton, että kertoi siitä tuttavilleen ja siitä sai tietää
          jahtimestarikin, joka äskettäin oli saanut viran, luultavasti kalliisti
          maksaen. Seurauksena oli, että torppari menetti pyssynsä, sai sakkoa ja oli
          pakotettu myymään ainoan lehmänsä, jonka vuoksi perhe on vuodattanut kuumia
          kyyneleitä. Lintujen ampuminen on täällä ankarasti kielletty, mutta silti on
          niitä sangen vähän.
        </p>
        <div class="image">
          <img src="images/kuva-09.jpg" alt="">
          <p><i>Navetta.</i></p>
        </div>
        <p class="paragraph">
          Yön nukuin heinissä tallinparvella. Pääskysjoukko oli jo varhemmin
          pesiytynyt yöksi ja ne heräsivät pelästyneinä unestaan.
        </p>
        <p class="paragraph">
          Seuraavana päivänä, keskiviikkona 27:ntenä, satoi ja ukkonenkin kävi, mutta
          sitten tuli taas kaunis ilma. Maksettuani 18 killinkiä jatkoin vaellustani
          uutta hyvää tietä pitkin. Kappaleen kuljettuamme tulimme pieneen torppaan
          tahi mieluummin sanoen eriskummalliseen mökkiin, jota nimitettiin
          <i>Lappmåsaksi</i> sen vuoksi, että lappalaisten sanottiin muinoin täällä
          syöttäneen porojaan. Nyttemmin on muuan mies muuttanut tänne kivikkoiselle
          kankaalle ja asuu maakuopassa. Se oli rakennettu pienislä puista ja
          multa<span class="page-number" id="p208">[s. 208]</span>kasoista, niin että
          ovipuolella oli seinäntapainen, mutta muilla seinillä näkyi vain ylin
          hirsikerros ja pieni kurja katto, jossa oli yhdessä kulmassa aukko, josta
          savu laskettiin ulos, mutta joka sitten peitettiin kuusenkuorella. Vaikkei
          se ollut kuin 8 tai 9 syltä tieltä, ei siitä näkynyt juuri muuta kuin
          nouseva savu ja vähän kattoa. Kun ryömin sisälle, tapasin miehen ja kaksi
          poikalasta kotona leikkimässä nurkassa, johon oli lehty haavanlehdistä
          vuode. Hökkeli oli 5 kyynärää pitkä, 4 ½ leveä ja seinät eivät edes olleet 3
          kyynärän korkuiset. Tuvan keskellä mahduin seisomaan, mutta en seinän
          vieressä. Huonekaluina oli pieni arkku, rahi, jota käytettiin pöytänäkin ja
          palli, jota käytettiin tuolina. Tuli paloi nurkassa, jossa ei ollut muuria
          eikä takkaa. Suurehko litteä kivi oli pohjana ja muutama kivi ympärillä
          suojana. Sinä lyhyenä hetkenä, minkä siellä olin, syttyi tuli katon tuohiin.
          Kolme pientä reikää katossa oli ikkunoina, mutta ovea pidettiin aina auki,
          sillä muuten olisi ollut niin pimeä, ettei olisi mitään nähnyt. Katossa
          roikkui pihlajan lehtiä marjoineen, joita kuivatettiin karjanrehuksi.
          Lattiana oli maakamara. Kolme pientä puukuppia laudankappaleella, joka oli
          nurkassa hyllynä, ja kyynärän korkuinen kirnu ilmaisivat, että lehmäkin oli,
          mutta missä sitä pidettiin, on mahdotonta tietää. Joutuihan tuonlaisesta
          ihmisasunnosta yhtä ja toista ajattelemaan. Sehän osoitti, miten vähällä
          ihminen voi tulla toimeen ja millainen hänen elämänsä luonnontilassa oli.
          Talvella ei näe edes merkkiäkään hänen majastaan. Miehen nimi oli <i>Lasse
          Ollinpoika Hakkarainen</i>, joka 1816 muutti tänne Najenista ja vaimon nimi
          Kreeta <i>Antintytär Muhoinen</i> Milsjöstä. Eukkoa en nähnyt. Hän oli
          metsässä paimentamassa karjaansa, yhtä lehmää ja viittä vuohta. Niille oli
          tehty niin suuri läävä, että lehmä juuri ja juuri mahtui seisomaan. Hän oli
          kesäksi ottanut hoitaakseen muutamia kylän vuohia, joille hän risuista,
          kivistä ja kalikoista oli rakentanut suojan. Mies ei ollut kylvänyt muuta
          kuin kaksi kappaa perunoita. Muuten hänen toimenaan oli tervanpoltto.
          Lujarakenteinen ja iloluontoinen hän oli.
        </p>
        <p class="paragraph">
          Täältä tulimme Bredsjöhön, jonne oli ⅛ penikulmaa. Huutelimme kauan venettä
          päästäksemme järven yli, mutta <span class="page-number" id="p209">[s.
          209]</span>kukaan ei kuullut. Lopulta aloimme kävellä sen ympäri. Silloin
          löysimme neljästä vanhasta laudasta kokoonkyhätyn ruuhen, jolla myötätuulta
          pääsimme onnellisesti lahden yli. Menimme ensimmäiseen taloon, jossa
          tapasimme vanhan ukon, joka puhui hyvää suomea sekä kaksi akkaa
          naapuritalosta. Lasse Heikinpoika Keäriäinen Ruotsin metsistä oli ensiksi
          tullut tähän kylänpaikkaan v:n 1660 tienoilla. Hän asui aluksi niemen
          kärjessä nykyisten peltomaitten keskessä. Nykyään elävä vanha Matti
          Lassenpoika oli neljättä polvea ja 74:n ikäinen.
        </p>
        <p class="paragraph">
          Lasse Heikinpojalla oli poika, Lasse Lassenpoika, joka lienee elänyt 101:n
          vanhaksi. Hänellä oli kaksi poikaa. Toinen, Heikki Lassenpoika, muutti
          Bredsjöhön, jonka eräs suomalainen ratsumies Göran Ebäck oli raivannut.
          Hänellä oli poika, joka niinikään oli sotamies ja matkasi tiehensä. Toinen
          veli, 58:n ikäinen Lasse Lassenpoika, omisti sitten tilan. Hänellä oli 7
          poikaa ja 4 tytärtä. Heistä asui talossa nyt 74:n vuotias Matti Lassenpoika.
          Hänellä on 2 lasta ja kaksi lastenlasta (lapsipuolta). Eräs hänen
          veljistään, Lasse Lassenpoika, muutti Norrgärdiin. Hänellä oli kaksi poikaa,
          joista toinen vieläkin asuu siellä ja toinen muutti Åseniin. Molemmat vanhat
          tilat kuuluvat Gustafforsin tehtaaseen, mutta ei uusi, Bredsjönäs. Kun he
          vetävät sysiä Gustafforssiin, saavat he 1 taalarin 32 killinkiä sysimitasta,
          johon kuuluu 24 tynnyriä. Ennen heidän oli ollut talvikaudet ajettava rautaa
          Motjernin tehtaasta 2 ½ penikulman matkan saaden kippunnasta 8 killinkiä.
        </p>
        <p class="paragraph">
          Seuraavana päivänä, elok. 28:ntena, satoi taaskin herkeämättä, joten minun
          oli rankkasateessa lähdettävä edelleen. Tytöt eivät koko yönä nukkuneet,
          vaan juoksentelivat nauraen edes takaisin pihalla. Luultavasti he mielellään
          olisivat tulleet minun luokseni tallinparvelle. Erikoisen kaunis oli eräs
          Dalbyn suomalaismetsistä oleva palvelustyttö. Aioimme Rankfalletin eli
          Kangelåsenin kautta kävellä Milsjöhön, mutta kun satoi tuiki tuimasti,
          menimme Käk'ahonmäelle (Gökberget) ja lepäsimme siellä hetkisen.
        </p>
        <p class="paragraph">
          Käk'ahonmäki on uutistalo, johon v. 1795 tuli suomalainen Sundin metsiltä.
          Hän elää vieläkin ja on hänellä aikuisia lapsia.
        </p>
        <span class="page-number" id="p210">[s. 210]</span>
        <p class="paragraph">
          Täältä tulimme maantietä pitkin Ivarsbergiin, joka oli kappaleen matkaa
          Najenin rannasta ja oli sekin myöhäisaikoina perustettu. Ensiksi rakensi
          tänne mökin Matti Lassenpojan veli Niilo Lassenpoika Keäriäinen Bredsjöstä.
          Hänen leskensä ja lapsensa siinä vieläkin elävät. Täältä menimme takaisin
          Sundbergiin, jonne tulimme likomärkinä. Isäntäni ei ollut yötä kotona, joten
          minä nukuin hänen huoneessaan. Illalla soittelin väelle huilua ja lähetin
          pojan Tyngsjöhön aamuksi hankkimaan hevosta.
        </p>
        <p class="paragraph">
          Seuraavakin päivä, 29:s, oli sateinen ja pilvinen. Syötyäni perunoita ja
          voita maksoin velkani isäntäväelle ja kuljin rattailla Tyngsjön kylän läpi
          Milsjöhön, jonne oli runsaasti puoli penikulmaa.
        </p>
        <p class="paragraph">
          Milsjön suomalainen nimi on <i>Välijärvi</i>. Ensiksi asettui tänne <i>Matti
          Iivarinpoika Pasainen</i> Milsjöhedenistä. Hänen pojallaan Matti
          Matinpojalla oli pojat <i>Iivari</i> ja <i>Erkki</i>. Edellinen jäi tänne,
          mutta Erkki muutti Rankfalletiin myytyänsä talo-osuutensa Heikki Heikinpoika
          Hakkaraiselle Najenista. Toinen veli Tivari otti vaimokseen Annikki
          Matintytär <i>Kansaisen</i> lesken Qvarnbergistä. Tämän ensimmäinen mies oli
          mestattu sen vuoksi, että hän puukolla oli lyönyt miehen kuoliaaksi. Miehen
          ollessa vangittuna Falunissa oli vaimo mennyt sinne ja saanut hänestä
          lapsen, tyttären, joka vieläkin elää, puhuu suomea ja on vanhana emäntänä
          Milsjössä. Hän oli ulkomuodoltaan niin eriskummallisen näköinen, etten hänen
          vuoksensa voinut olla huoneessa. Puhuessaan sulki hän silmänsä ja väänsi
          suunsa mykkyrään. Muuten hän oli harvapuheinen ja karkeaääninen. Kylässä oli
          vain yksi varakas talo.
        </p>
        <p class="paragraph">
          Sain täältä miehen viemään hynttyyni Milsjöhedeniin, jonne oli ⅛ penikulmaa.
          Siellä oli vain lapsia kotosalla. Se on vanha, jopa ikivanha asuinpaikka.
          Ensiksi oli tänne asettunut »Iivarin Pekka» s.o. Pekka Iivarinpoika
          <i>Pasainen</i>, Pasalasta Suomesta. Hänen jälkeläisiltänsä varastettiin
          koko omaisuus ja samalla pirttikin poltettiin heidän ollessaan metsässä. Kun
          lisäksi vielä tuli katovuosia, kun paikka oli alava, niin muutti hänen
          poikansa Iivar Iivarinpoika Tyngsjöhön ja Matti Iivarinpoika Milsjöhön,
          nimittäin kalliolla <span class="page-number" id="p211">[s.
          211]</span>olevaan taloon. Kerrottiin, että kun ihmisiä sittemmin tuli
          Milsjöhedeniin, tapasivat he pirtissä nälkään kuolleita ihmisiä. Sittemmin
          oli tila autiona, aina kunnes nykyinen sukupolvi muutti sinne. Minun oli
          täältä vaellettava yksin Nibofjälliin, jonne oli ¼ penikulmaa. Tiellä
          eksyin. Tavarani jätin Milsjöhedeniin.
        </p>
        <p class="paragraph">
          Kun illansuussa tulin Nibofjälliin (<i>Mattilaan</i>) ja menin keskimmäiseen
          taloon, näin siellä nuoren herrasmiehen. Hän oli maanmittari, joka kolmen
          muun kera oli tullut tänne maita mittailemaan. Juttelin hänen kanssaan
          kauan. Talon isäntä puhui hyvää suomea. Sain Vålåsenin kyytipojan, joka oli
          tänne kyydinnyt maanmittarin, lupautumaan tuomaan hevosellaan tavarani
          Milsjöhedenistä. Mutta hän oli niin tyhmä, ettei ollut pystynyt samalla
          kertaa tuomaan matkakirstuani. Minun oli siis palkattava naapurista mies
          sitä aamuvarhaisella seuraavana päivänä selässään kantamaan.
        </p>
        <p class="paragraph">
          Pauli Paulinpoika <i>Matilainen</i> alkoi ensiksi isänsä kera rakentaa
          siihen paikkaan, missä nyt asuu Olli Juhonpojan leski. Hänen pojallaan Juho
          Paulinpojalla oli 3 tytärtä ja 2 poikaa, joista Olli Juhonpoika asui samalla
          paikalla ja kuoli 6 viikkoa sitten syöpään. Hänen leskensä oli emäntäni.
          Lasse Paulinpoika Matilainen muutti ensin eteläiseen taloon ja sitten
          Bredsjönäsiin. Olli Pulkkinen Norjan rajalta osti hänen talonsa. Tullessaan
          hän oli kantanut lastaan tuohikontissa. Hän sai vävykseen Heikki Antinpoika
          Väisäisen Norjan rajalta. Tämän poika Heikki on kuollut, mutta hänen
          poikansa Heikki Heikinpoika elää ja on nainut Barktorpista. Juuri hän läksi
          matkakirstuani hakemaan. Olli Juhonpojan sisar Maria otti miehekseen Lasse
          Eliaksenpoika Hakkaraisen Najenista ja muutti pohjoispuoliseen taloon. Hänen
          poikansa Juho Lassenpoika asui siinä setänsä kanssa vieläkin. Tehtaan
          alustalaiseksi ei yksikään näistä taloista ole joutunut.
        </p>
        <p class="paragraph">
          Sain ruoaksi vain maitoa ja illalla vähän mustaa puuroa. Molemmat talon
          tyttäret olivat paenneet naapuritaloon, kun maanmittari heitä ahdisteli.
          Minuakin hän pyysi avukseen. Hän oli kylillä kertonut jo 14 vanhana
          tehneensä eräälle tytölle lapsen, mikä tieto akkaväen kesken oli
          kulovalkeana levinnyt ja tullut tyttöjenkin tietoon. Minä nukuin <span
          class="page-number" id="p212">[s. 212]</span>aitassa tyttöjen vuoteella ja
          jätin maanmittarin omine tuumineen kamariinsa.
        </p>
        <p class="paragraph">
          Tyngsjön suomalaiset olivat varoittaneet minua menemästä <i>Vålåseniin</i>,
          ellen tahtonut panna henkeäni alttiiksi. Mietin menisinkö suoraa tietä
          metsän halki sinne 2 ½ neljännestä vai valtamaantietäkö seuraisin. »Kukapa
          jänistäisi», ajattelin. Olisihan häpeä olla arkahousu. Ja jos niikseen
          tulee, tulisi henkeni heille kalliiksi. Sain Vålåsenin pojan jäämään yöksi
          ja seuraavana päivänä saattamaan minua isänsä Heikki Heikinpoika Siikaisen
          luo, josta yleiseen huhuiltiin, että hän oli murhannut erään
          länsigöötalaisen ja siten äkkiä rikastunut.
        </p>
        <p class="paragraph">
          Lauantaina, elok. 30:ntenä, nousin varhain ja varustauduin matkalle.
          Maanmittarikin lähti samalla kertaa. Mutta hän ajoi hevosella maantietä
          pitkin minun marssiessani mitä synkimpiä saloja. Panin pistoolin taskuuni,
          nakkasin pyssyn olalleni ja aloin kävellä pojan ja kirstuani kantavan
          hevosen jäljessä. Olimme ennättäneet jo runsaasti puolitiehen, kun kuulin
          hiljaista kahinaa, ikäänkuin jäniksen juostessa, takanani. Käännähdin ympäri
          nähdäkseni, mitä se oli. Ja mitäpäs näin? Pitkän tuiman miehen, lerppahattu
          päässä, pyssy olalla. Oltuaan jonkun suuren kiven takana väijyksissä hän oli
          viekkaasti kuin kissa hiipinyt selkäni taakse. Ei ollut tarvis kysellä kuka
          hän oli, sillä saamieni kuvausten nojalla hänet tunsin. Eipä käy
          kieltäminen, että sydänalassani aluksi ikäänkuin lekahti, mutta sain pian
          luontoni takaisin. Tempasin pyssyn olaltani ja käskin hänen kulkea edelläni,
          sillä eihän käynyt laatuun, että sentapainen mies ladatuin pyssyin käveli
          takanani. En tiedä oliko olevinaan kohteliaisuutta, että hän aluksi hieman
          vastusteli. Mutta hän huomasi pian minun asenteestani, ryhdistäni ja
          käskevästä äänilajistani ja kun vielä tartuin sapelin kahvaan, etteivät
          kursailut ja kohteliaisuudet olleet kysymyksessä. Hän totteli. Hän alkoi
          puolestaan torua poikaansa, joka minua kyyditsi, kysyen missä tämä oli
          maleksinut. Sanoi eilisen illan odottaneensa poikaa kotiin ja kun ei häntä
          vielä yöksiään kuulunut, oli hän lähtenyt aamulla varhain vastaan
          nähdäkseen, oliko mitään tapahtunut. Kuullessaan meidän tulevan oli <span
          class="page-number" id="p213">[s. 213]</span>hän vetäytynyt tiensyrjään
          nähdäkseen, keitä me olimme. Minä vastasin, ettei ollut syytä torua poikaa,
          kun minä olin houkutellut hänet jäämään yöksi ja siitä sai hän olla minun
          kanssani tekemisissä. Sitten aloin jutella hänen kanssaan matkastani: mitä
          seikkailuja minulla oli ollut, miten minun kimppuuni usein oli yritetty
          äkkiarvaamatta hyökätä, mutta miten aina olin pelastunut. Edelleen kerroin,
          että meitä oli kaksi matkustajaa, joiden piti tavata Säfsenin pappilassa.
          Toinen kulki maantietä, toinen oikotietä metsän halki. Olin muka heidän
          kirkkoherransa läheinen tuttava ja hänen puoleensa piti minun nyt kääntyä,
          kun rahat olivat lopussa y.m. sellaista, mitä saatoin keksiä poistaakseni
          miehen murhanhalun ja rahanhimon.
        </p>
        <p class="paragraph">
          Tämäntapaisia jutellen tulimme Vålåseniin, <i>Laukkumäkeen</i>, joka oli
          saanut nimensä <i>Laukkuharjusta</i>, joka on ⅛ penikulmaa pohjoiseen. Sen
          nimi johtui siitä, että suomalaiset muinoin hirviä pyytäessään ripustivat
          laukkunsa erääseen tämän <i>harjun</i> honkaan. Täällä oli kapea sola, johon
          he yrittivät ajaa hirven saloilta. Ruotsalainen nimi »vål» on saanut alkunsa
          täällä tavattavista tuulen kaatamista suurista puista. Talon lähellä olevan
          toisen mäen nimi on <i>Lohenlahenmäki</i>. Ensimmäisen tänne noin v. 1770
          asettuneen miehen nimi oli <i>Heikki Matinpoika Siikainen</i> Skärfjällistä.
          Hänellä oli 10 lasta, joista Heikki Heikinpojalla, jonka vaimo on Kirsti
          Heikintytär Keäriäinen Barktorpista, on 7 lasta.
        </p>
        <p class="paragraph">
          Olin aiemmin Tyngsjön suomalaisten kuullut kertovan muun muassa, että
          isännällä on monia kirjoja, joita hän ei osaa lukea, kuten Zornin
          ornitologia, latinalainen aapinen y.m. Juolahti heti mieleeni, ettei hän
          niitä ole saanut rehellisellä tavalla ja päätin siitä ottaa selvän. Jos ne
          olivat ennen olleet toisen omaisuutta, piti niissä jossain tavattaman
          omistajan nimi. Aioin kopioida nimet ja julkaista jossakin lehdessä
          päästäkseni selville, oliko kysymyksessä murha. Kun astuin tupaan,
          hämmästyin nähdessäni talonpoikaispirtissä pari kolme hyllyriviä erilaisia
          kirjoja. Kysyessäni, mistä hän ne oli saanut, vastasi hän ostaneensa ne
          Karlstadin markkinoilta. Ja kun utelin, mitä hän teki esim. latinan- ja
          saksankielisillä kirjoilla, sain vastaukseksi, että niistä saattoi <span
          class="page-number" id="p214">[s. 214]</span>opettaa lapsia lukemaan
          sisältä. Molemmat tiedonannot näyttivät minusta yhtä valheellisilta. Eniten
          herätti epäilyksiäni se, ettei hän ollut halukas myymään niistä ainoatakaan.
          Aavistukseni pitivätkin paikkansa. Niissä oli eri henkilöiden nimiä. Mutta
          en voinut kirjoittaa nimiä muistiin, kun ukon argussilmä seurasi kaikkea,
          mitä tein ja hänen läsnäollessaan olisi kopioiminen herättänyt epäluuloja.
          Saadakseni hänet edes hetkeksi poistumaan pyysin häntä toimittamaan
          päivällisen. Hänen ollessaan siitä neuvottelemassa toisessa tuvassa
          kirjoitin muutamia niissä tapaamiani nimiä: Salomon Sundelius oli Johan
          Kumblain muistutuksissa Walchin käännökseen; »Doct. And. Knös. Kyrkoh. Olof
          Gråberg» ja »P. U. Klingvall» oli kirjassa: »Tankar om gamla och nya
          Testamentet;» Anders Anders. Sundblad, Stockh. oli teoksessa »Holmbergs
          poema heroico comico»; edelleen Per Marelius 1772; Joh. Adolf Sarebom j.n.e.
          Muutamat nimet oli raaputettu, mutta niin, että ne saattoi lukea.
        </p>
        <p class="paragraph">
          Kun ruoka oli tuotu pöydälle, en syönyt muuta kuin koskemattomasta
          kuoripiimäkehlosta, sillä siihenhän ei olisi voitu saada myrkkyä pannuksi.
          Talon naisetkin näyttivät minusta epäilyttäviltä. Sillä tuskinpa olin
          ennättänyt kirstuni avata, ennenkuin he olivat ympärilläni sisällystä
          katselemassa. »Ai, miten se on kaunis!» he huusivat, pyytäen, että ottaisin
          vaatekerran esille heidän nähtäväkseen. Minun oli pakko nopeasti sulkea koko
          kirstuni.
        </p>
        <p class="paragraph">
          Sain erään rohkean pojanrumiluksen kyytiin Sågaan, jonne oli ¾ penikulmaa.
          Eksyimme tieltä ja jouduimme suurelle suolle, joka oli niin vetelä, että
          hevonen upposi niin syvälle, että oli ihme, miten se enää pääsi ylös, vaikka
          se olikin virma ja siitä oli maksettu 200 taalaria. Olin alkuaan aikonut
          käydä Skärfjällissä, jonka suomalainen nimi on <i>Juva</i>, siis
          kotipitäjäni nimi, arvellen, että sieltäkin joku olisi asettunut tänne.
          Mutta tiellä sainkin kuulla, että ensimmäinen asukas oli ollut Äppelbon
          taalalainen Joonas, joka Taalaissa ääntyy Juga, Juka t. Juva. Hänestä kylä
          oli saanut nimensä. Kiiruhdin siis Qvarnbergiä kohti ehtiäkseni sunnuntaiksi
          Säfsenin kirkolle.
        </p>
        <p class="paragraph">
          Såga, <i>Saha</i> on suomalaisen viljelykseen ottama. Hänen <span
          class="page-number" id="p215">[s. 215]</span>nimensä oli ollut Maunu
          Kustaanpoika Rådasta, sukunimeä ei enää muistettu. Hän oli ollut
          rakennusmestarina Fredriksbergin tehtaalla. Täällä ovat asukkaat alituiseen
          vaihtuneet sen jälkeen, kun tila liitettiin tehtaaseen. Vain pari tilaa on
          pysynyt itsenäisenä.
        </p>
        <p class="paragraph">
          Täältä ei ollut hevosta saatavissa. Talutettiin esille suuri lihava härkä ja
          kirstu saatiin joten kuten satulaan sen selkään. Luultavasti härkäraukka ei
          ennen ollut kantanut sellaista taakkaa, sillä raivostuneena ja äksynä se
          teki huikeita hyppyjä ja heittäytyi lopulta nurin, kun se ei muuten pystynyt
          kuormasta vapautumaan, ja siinä oli kirstukin särkyä. Meidän oli kannettava
          tavarat vanhaan latoon, jonne oli puoli neljännestä ja olin nääntyä tielle,
          tottumaton kun olin sellaiseen työhön. Yöllä oli sieltä käveltävä penikulman
          matka Qvarnbergiin. Tuskalla ja vaivalla sinne saavuimme kello 11 sillä
          pimeässä eksyimme tieltä. Tullessamme tupaan syntyi aika jytäkkä poikajoukon
          rynnätessä ulos. Neljä tytärtä oli kotona ja vanhemmat poissa, joten kylän
          poikia oli siellä yöjalassa mekastamassa. Vanhin tytär valitteli heidän
          vallattomuuttaan, sillä hänen varpailleen oli pahasti survottu. Hän piti
          ovea kiinni, kunnes toiset puhalsivat tuhkista tulen. Yöni nukuin heidän
          veljensä seurassa aitassa.
        </p>
      </div>
      <span class="page-number" id="p216">[s. 216]</span>
      <div class="chapter">
        <h2 id="chapter13">13. Säfsenin nimismies. Ukko Ronkainen. Asutustarinoita ja runosaalista pitäjää kierrellessä.</h2>
        <p class="paragraph">
          Sunnuntaina, elokuun viimeisenä päivänä, nousin kello 4:ltä. Söin vähän
          aamiaista, josta ei tahdottu ottaa vastaan maksua, mutta eilisestä kyydistä
          oli suoritettava 24 killinkiä. Kello 5 läksin eräs poika seuralaisenani
          <i>Säfsenin</i> kirkolle, jonne oli seitsemän neljännestä. Kuljimme Tyyn,
          Fredriksbergin ja Annaforsin tehtaiden ohi. Kirkonkylässä jätin mukanani
          tuoman mytyn lukkarin piian tallennettavaksi, sillä lukkari ja hänen
          vaimonsa eivät olleet kotona. Papin parhaillaan messutessa astuin kirkkoon.
          Oltuani hetkisen alhaalla menin parvelle, jonne kirkonvartija laski minut.
          Siellä istuin kauan yksinäni, kunnes sinne tuli tehtaan herra
          Fredriksbergistä. Hänellä oli merenvahapiippu kädessään. Sen hän pani
          penkille sisään tullessaan. En puhunut hänelle sanaakaan. Apulainen saarnasi
          ja niin huonosti, etten kehnompaa ole kuullut. Tyttöjä oli paljon ja
          kauniita; kaikki he minua töllistelivät astuessani kirkkoon. Muuten ei väkeä
          ollut paljon, noin 300 henkeä, enimmäkseen suomalaisia. Tehtaan väki istui
          kuorin lähimmissä penkeissä, muut pitäjäläiset kauempana. Heidät tunsi
          siitä, että heillä oli pitkät hiukset eikä kerityt kuten sepillä.
          Jumalanpalveluksen päätyttyä pidettiin kirkonkokous, jossa oli läsnä vain 5
          tai 6 talonpoikaa.
        </p>
        <p class="paragraph">
          Täältä menin lukkarin luo. Rahvas käytti hänestä nimeä »kära far» ja hänen
          vaimostaan »kära mor». Muun muassa tuli sinne akka, joka pyysi rakasta
          lukkarivaaria ompelemaan röijyn, jonka tämä lupasikin ja otti heti mitan.
          Sain vasta <span class="page-number" id="p217">[s. 217]</span>klo 4
          päivälliseksi kuoripiimäkehlon ja vähän perunoita, muuta ei ollut — ei edes
          kunnollista leipää.
        </p>
        <p class="paragraph">
          Puhuin suomea muutamien tämän kylän isäntien kanssa ja lupasin illempänä
          käydä heidän luonansa. Sillä päätin jättää täksi päiväksi pappilaan-menoni,
          kun talonpoikia nyt saattoi parhaiten tavata kotona. Paljo muinaistietoja
          eivät he muistaneet. Merkittyäni täällä kuten muuallakin suomalaiskylät
          kartalleni menin vanhan akan luo nimeltä <i>Maija Heikintytär Turpiainen</i>
          (Turpoinen), joka taisi useita runoja ja loitsuja, niiden joukossa
          <i>sammas</i>-tarun, jonka kirjoitin muistiin ja joka selittää Sampo-tarun.
          Laulujakin hän osasi esim. »Taloon tullessa:
        </p>
        <div class="verse"><p>
        Kuin työ hyvä munna muorisein<br>
        murreen muistasitte,<br>
        tarpeen tietäisitte,<br>
        niin työ aittaan mänisitte<br>
        keikutellen kellariin.»<br>
        </p></div>
        <p class="paragraph">
          Tultuani kotiin odottivat siellä minua metsänvartija ja varavallesmanni
          Kylander, joista etenkin jälkimmäinen tervehtimättä ylväästi käveli kamarini
          edessä olevassa huoneessa. Aavistin kenen kanssa olin tekemisissä ja päätin
          tehdä hänelle pientä pilaa. Otin kirstustani matkapassini, jota koko
          matkalla en ollut vielä tarvinnut näyttää ja pistin sen povitaskuuni. Pian
          tuli Kylander kysyen tiukassa äänilajissa, kuka minä olin. Minä tietysti
          tein hänelle saman kysymyksen. Kun hän sen oli sanonut, sanoin minäkin
          nimeni. Sitte hän kysyi miltei käskevästi, oliko minulla matkapassia.
        </p>
        <p class="paragraph">
          »Matkapassia», vastasin minä. »Mitäpä minä sillä? Tulen Upsalasta ja menen
          taas sinne takaisin.»
        </p>
        <p class="paragraph">
          Nyt hän sai raivorohkeutta selittäen, että hänen oli lähetettävä minut
          maaherran virastoon.
        </p>
        <p class="paragraph">
          »Kernaasti, jos niin tahdotte», vastasin, »mutta mitä hyötyä siitä on,
          Falunistahan viimeksi tulen.»
        </p>
        <p class="paragraph">
          Hän joutui hieman hämilleen, miettien, miten se saattoi olla mahdollista ja
          sopotteli: »Ja piirustelee karttoja kylistä!»
        </p>
        <span class="page-number" id="p218">[s. 218]</span>
        <p class="paragraph">
          »No, mitäpä me siitä riitelemme», sanoin minä lähestyen häntä imelänä, ja
          ollen ottavinani sieltä rahamassia lisäsin:
        </p>
        <p class="paragraph">
          »Meistähän voi tulla ystävät toisella tavoin?»
        </p>
        <p class="paragraph">
          »Kyllähän toki», sanoi hän kumartaen syvään ja ojensi kätensä ottaakseen
          kiitollisena vastaan lahjan. Minä pistin hänen kouraansa Upsalan
          rehtorinviraston minulle antaman passin. Hänen naamaansa oli hupaista
          katsella. Hän antoi passin takaisin, raapaisi jalkaa ja meni.
        </p>
        <p class="paragraph">
          Saatuani vähän hapanta maitoa illalliseksi paneuduin pitäjäntuvan pöydälle
          nukkumaan niin likaisille pieluksille, että ne oikein haisivat.
        </p>
        <p class="paragraph">
          Säfsenin kirkonkylässä tapasin monta suomalaista. He eivät enää tienneet,
          koska ensimmäinen oli muuttanut tänne. Kerrottiin heitä olleen samassa
          joukossa seitsemän ja levänneen nykyisen pappilan paikalla. Heistä jäi tälle
          paikalle <i>Pauli Lassenpoika Turpoinen</i> eli Turpiainen. Hänen poikansa
          Erkki jäi isänsä jälkeen paikkakunnalle asumaan. Hän oli asunut kodassa,
          joka oli pystytetty sitä suurta kiveä vasten, joka on Matti Matinpoika
          Turpiaisen pellolla ja sitä sanotaan vieläkin »Erkon pihan kiveksi».
          Muutamat arvelivat tämän Erkki Paulinpojan ensin tulleen tänne Suomesta ja
          ettei isä tullut mukana; toiset taas sanoivat, että kaksi noista seitsemästä
          tulokkaasta oli jäänyt tänne. Toinen oli ollut Clement Eerikinpoika, mutta
          tämän sukunimeä he eivät olleet kuulleet mainittavan; he luulivat, että
          hänkin oli Turpiaisia.
        </p>
        <p class="paragraph">
          Yksi noista seitsemästä, Heikki Honkainen, oli mennyt lounaaseen päin,
          muutamien väitteiden mukaan meni sinne kaksi, joista toinen lienee ollut
          Nikarainen. Eräs heistä, <i>Puuroinen</i>, oli mennyt Skifseniin, hänen piti
          olla ylhäistä sukua. Toisen sanottiin menneen Laggshudiin j.n.e.
        </p>
        <p class="paragraph">
          Muuten pitävät he tätä seutua maan vanhimpina asuinpaikkoina ja arvelevat
          täällä asuneen suomalaisia jo pakanuudenaikana. Sen tilan, missä nyt on
          pappila, olivat tehtaan herrat anastaneet edelliseltä omistajalta siten,
          että tämä oli 150 taalaria velkaa ja kieltäytyi polttamasta sysiä. He
          toimittivat arviokatselemuksen, jossa 5-vuotias hevonen arvioitiin 20
          plooduksi, lehmä 5 plooduksi j.n.e. Kirkonisäntä <span class="page-number"
          id="p219">[s. 219]</span>Joonas Kallenpoika <i>Rautiaisen</i> asuman talon
          toinen puolikas oli tehtaalle maksanut lunastettaessa 640 taalaria.
        </p>
        <p class="paragraph">
          Maanantaina, syyskuun 1:senä, nousin kuten tavallisesti varhain ja menin
          vanhojen eukkojen luo naapuritaloon. Heiltä kuulin ja kirjoitin muistiin
          useita loitsuja. Kello 9 menin kirkkoherra Frömanin luo. Hän oli mennyt.
          Minä lueskelin odotellessani vanhoja sanomalehtiä, kunnes hän tuli. Hän oli
          nuorehko mies, harvasanainen ja ulkonaisesti juro. Pian tuli sisälle myöskin
          rouva ja hänen kolme sisartansa (papin tyttäriä, mamsselit Arnberg), oikeita
          taalalaistyttöjä Särnasta, mistä äskettäin olivat tulleet sisartansa
          tervehtimään. He olivat tulleet käyden monen penikulman mittaisten salojen
          halki. Mukana oli hevonen ja renki matkalaukun kuljettamista varten.
        </p>
        <p class="paragraph">
          Apulainen oli oikea tyhmyri, jolla ei ollut juuri mitään sanottavaa. Eräs
          tehtaan kirjanpitäjäkin oli täällä. Hänen kanssansa lyöttäydyin pakinoihin
          tehtaan suhteesta alaisiinsa talonpoikiin, vaikkakin se oli aihe, joka ei
          näyttänyt häntä miellyttävän. Jäin päivälliseksi pappilaan saamatta
          vaihdetuksi itselleni pientä setelirahaa, kuten olin toivonut.
        </p>
        <p class="paragraph">
          Pastori Fröman oli siksi ystävällinen, ettei hän edes viitsinyt katsoa
          vanhoista kirkonkirjoista, oliko niissä mitään suomalaisista, sillä
          tekosyyllä, että niitä säilytettiin sakaristossa kirstussa. Sitä paitsi oli
          hänen mielestänsä Hülphers tarpeeksi selvitellyt sitä asiaa. Olinhan minäkin
          jo kokemukseni perusteellä päässyt varmuuteen siitä, ettei kirkonarkistoista
          ollut mitään saatavissa. Syötyämme sanoin jäähyväiset ja läksin, sillä eipä
          minulla ollut enää halua viipyä heidän parissaan.
        </p>
        <p class="paragraph">
          Hankin hevosen viemään tavaroitani <i>Hånin</i> (<i>Hounas</i>) kylään
          tavatakseni siellä paljon puhuttua Juho Olavinpoika <i>Ronkaista</i>, jota
          nimitettiin »Piikas Janiksi» sen vuoksi, että äitiä oli aikoinaan sanottu
          »piiaksi». Hän oli nykyään 68:n ikäinen eikä häntä voitu saada puhumaan
          muuta kuin suomea, vaikka hän kyllä ymmärsi ruotsia ja kuten arveltiin olisi
          osannut sitä puhuakin, mutta ruotsin sanaa ei hänen suustansa koskaan
          lähtenyt. Kun hänellä on joku käräjäjuttu tahi puhuttavaa papin kanssa, niin
          hän käyttää tulkkia, <span class="page-number" id="p220">[s. 220]</span>joka
          kääntää hänen sanansa ruotsiksi ja toisen vastauksen hänelle suomeksi. Hän
          on siinä suhteessa mitä itsepäisin ja härkäpäisin suomalainen. Papin kanssa
          hän oli epäsovussa eikä ollut kolmeenkymmeneen vuoteen käynyt
          Herranehtoollisella. Hän selitti minulle, että rippikoulussa oli pappi
          naureskellut ja virnaillut hänen ruotsin ääntämistänsä, jonka vuoksi hän
          päätti, että kun kerran pääsee ripille, ei koskaan enää päästä suustansa
          ruotsin sanaa. Sen päätöksen hän uskollisesti pitikin. Sen vuoksi, että
          ruotsalaiset aina ovat sortaneet ja halveksuneet suomen kieltä, hänessä
          syttyi sammumaton viha ruotsin kieleen, niin että hänestä tuli mitä jyrkin
          suomenkiihkoinen.
        </p>
        <p class="paragraph">
          Hän valitti minulle muitakin kärsimiään vääryyksiä: Häneltä oli varastettu
          yhtä ja toista; kalat oli viety hänen verkoistaan myytäväksi pappilaan ja
          Löfdaliin, heinät oli syötetty haasioista j.n.e. Siitä oli seurauksena
          ainainen vihankauna hänen sekä toiselta puolen Lasse Janinpojan ja Matti
          Pekanpojan välillä. Nämä olivat hänen poissa ollessaan murtaneet hänen
          aittansa oven auki, heittäneet jauhot ja viljat pihalle, särkeneet tahkon,
          repineet pirtin uunin y.m. Vihdoin olivat Lasse Janinpoika Turpinen
          Dymåsenista ja Pekka Janinpoika Honkainen Hånista piesseet ukon pahan
          päiväiseksi hänen omassa talossaan. Kun hän ei kihlakunnanoikeudessa voinut
          saada näitä lailliseen edesvastuuseen, pyysi hän muuttokirjaa toiseen
          seurakuntaan, mutta kun sekin kiellettiin, vihasi hän sen johdosta kaikkia
          pappeja. Häntä pidettiin silti pitäjän rikkaimpana miehenä. Hänellä on 5
          lehmää ja härkä ja hänen talonsa on ainoa, joka ei kuulu tehtaan
          alustalaisiin eikä ole sille velkaa, mikä johtuu siitä, ettei hän ole
          ryhtynyt sen kanssa mihinkään tekemisiin. Hänen vanha sisarensa lypsää
          lehmät ja asuu talossa, mutta saa palkan ja on omissa ruoissaan. Hän on
          naimaton ja pitää joka syksy juusto- ja voihuutokaupan, joka tuottaa
          vuosittain toista sataa taalaria.
        </p>
        <p class="paragraph">
          Tullessani taloon ei hän itse ollut kotona, vaan ainoastaan hänen 70:n
          ikäinen sisarensa ja pieni karjapoika, jotka molemmat puhuivat sujuvasti
          suomea. Hän oli väkineen metsässä töissä, mutta häntä odotettiin illaksi
          kotiin. Saadakseni ajan <span class="page-number" id="p221">[s.
          221]</span>kulumaan noukin vadelmia mäiltä ja kivikoista ja sainkin niitä
          koko hatullisen, jotka sitten maidon kera popsin maukkaana illallisenani.
          Vasta myöhään ukko palasi koko työvoimansa kanssa, jona oli 3
          päivätyömiestä. Jo etäältä kuului, miten he suomea haastellen tulivat ja
          kiipesivät aitojen yli jotta rusahteli. Ukko oli jo köyryselkäinen, mutta
          terve ja reipas sekä pirteä kuin kiiski. Itse hän keitti puuron työväelleen
          kuin taitava keittäjätär — minusta olisi sisar sen voinut tehdä. Hänellä oli
          monet erikoisuutensa ja omituisuutensa. Suomea rupatteli hän herkeämättä
          enkä saanut hänen suustansa ruotsin sanaa. Hän luki minulle useita runoja,
          mutta ne olivat sellaisia, jotka jo ennen olin kirjoittanut. Kummastelunsa
          ilmaisi hän ominaisilla lauseparsilla, esim.: »voi hämähäkki!» »niin on
          niin, sano»; »voi Herra yhtä taivaallista!» Vielä ihmeellisempää ja vanhalle
          puheelle ominaista oli, että hän käytti Jumalasta nimitystä <i>»vanha
          mies»</i> ja joskus »vanhakas», sillä kun hän ihmetteli jotakin, hän sanoi:
          <i>»voi vanhamies»</i>, missä ruotsalainen sanoo: »kors, Gudbevars». En
          ollut yötä hänen pienessä pirtissään, vaan menin naapuritaloon nukkumaan.
          Ukko tuli mukanani, istui vuoteeni laidalla jutellen pitkälle yli keskiyön.
        </p>
        <p class="paragraph">
          Seuraavana päivänä pyysin isäntääni Niilo Ollinpoikaa toimittamaan saunan
          lämpiämään, sillä halusin illalla kylpeä. Minun oli sillä aikaa mentävä
          Säfsenin kirkonkylään, jonne olin unohtanut paperini ja kirjoitusneuvoni.
          Poikkesin samalla syrjässä olevaan Hounamäen kylään tavatakseni
          kirkonisäntää, vanhaa sotamiestä, joka viime sodassa oli ollut Suomessa ja
          jonka sanottiin osaavan runoja ja loitsuja. Soudin pienellä ruuhella
          Hånjärven toiselle rannalle, missä söin kyllältäni vadelmia ja puolukoita.
          Unohdin sinne sapelini, jonka vuoksi oli pakko palata takaisin.
          Hounamäkeläiset näyttivät minulle tien ukon torppaan, joka oli korkean mäen
          takana. Mutta minä erehdyin poluista ja jouduin synkkään saloon, mistä sain
          palata takaisin. Väsyneenä tulin vihdoin etsimäni Matti Janinpojan pirtille.
          Mutta hän osasi vain loitsuja ja nekin olivat sellaisia, jotka ennestään
          hyvin tunsin. Suomea hän puhui hyvin.
        </p>
        <p class="paragraph">
          Oli koko suostutteleminen, ennenkuin sain hänet saatta<span
          class="page-number" id="p222">[s. 222]</span>jakseni kirkonkylään, jonne oli
          puoli penikulmaa, mutta kun lupasin tupakkaa, niin hän lähti. Saatuani
          kirjoitusvehkeeni palasin Håniin. Otin mukaani myöskin runoja ja loitsuja
          lukeakseni niitä rahvaalle. Niitä kantoi eräs Borg eli Utter, kuten häntä
          poikana oli nimitetty, tuohikontissa nyyttiin käärittynä selässään. Kirstuni
          jätin edelleen lukkarin luo. Kello oli jo 6, kun palasin taloon, jossa sauna
          lämpisi. Söin perunoita voin kera ennenkuin menin kylpemään. Sauna olikin
          uusi ja hyvä siinä oli kylpeä. Ensin kylvin minä, sitten muut miehet,
          viimeksi vaimot, tytöt ja muijat. Minä ja kylän miehet jäimme saunaan koko
          ajaksi juttelemaan. Sieltä tultuamme luin heille suomalaisia runoja, sillä
          tässä kylässä osasivat kaikki vanhat suomea. Sitten menin Borgin kanssa
          tallinparvelle heiniin nukkumaan. Tallissa nukkui myöskin kaksi tyttöä,
          joiden parissa pakinoimme puolen yötä.
        </p>
        <p class="paragraph">
          »Piikas Jaani» kertoi, että Hån on seudun vanhimpia kyliä. Ensiksi tuli
          Suomesta tänne vanha ukko <i>Nikarainen</i>, joka asui nykyisellä Juho
          Ronkaisen (Piikas Jaanin) asuinpaikalla. Hän oli siksi vanha, että jaksoi
          salvaa itselleen vain saunan. Mutta hänellä oli useita kaskimaita. Lopuksi
          tuli hän niin höperöksi, että jätti halmeensa niittämättä. Hän naitti
          tyttärensä Pauli Paulinpoika <i>Kinnuiselle</i>, joka täällä asui muutaman
          vuoden isännyyttä pitäen. Tämä muutti sitten Suomeen takaisin ja lähetti
          sieltä veljensä Martti Paulinpoika Kinnuisen, joka jäi tilalle asumaan.
          Tällä oli kaksi poikaa, Heikki ja Pekka. Pekka Martinpoika ampui veljensä
          kuoliaaksi ison Laijenin länsipuolella oltaessa karhun kierroksella. Hän
          sanoi luulleensa veljeänsä karhuksi, mutta moni epäili hänen aikoneen ampua
          verivihollisensa <i>Lasse Hannunpoika Honkaisen</i>, mutta että hän
          kiireessä ampuikin erehdyksestä veljensä, joka vielä eli kolme päivää
          tapahtuman jälkeen. Haavoitettu kertoi, että luoti sattui aikoja ennen kuin
          pamaus kuului.
        </p>
        <p class="paragraph">
          Pekka Martinpoika Kinnuinen kuoli alun toistasataa vuotta sitten. Hän oli
          lähes 100-vuotias ja suuri poppamies. Hän tappoi sekoittamalla myrkkyä
          olueen Hannu Niilonpoika Honkaisen, Lassen isän. Pekan poika oli Heikki ja
          tämän poika <i>Erkki <span class="page-number" id="p223">[s.
          223]</span>Heikinpoika Kinnuinen</i>, joka jäi vanhalle konnulle asumaan,
          mutta sittemmin myi tilan »Piikas Jaanin» isälle, <i>Olli Matinpoika
          Ronkaiselle</i> Ronkalan kylästä 400 taalarin hinnasta ja muutti itse
          Suomeen. Ollilla oli 7 tytärtä ja 5 poikaa, joista Jussi Ollinpoika eli
          »Piikas Jaani» sisarensa Kirstin kera asui tilalla. Vanhalla Nikaraisella
          oli Hirvimäellä lanko. Muuten ovatkin Hånin kyläläiset sukuaan Honkaisia,
          joista kylän nimikin lienee juonnettavissa. Ensimmäinen, <i>Jaakko
          Honkainen</i> lienee tullut Vestergyllenistä.
        </p>
        <p class="paragraph">
          Seuraavankin päivän, joka oli yhtä kaunis kuin kolme edellistäkin, viivyin
          kauan Jaanin luona, kunnes yksin menin Gropfalletiin. Siellä ei ollut ketään
          kotona, joten menin Fröseråseniin, jonne oli 1 ¼ neljännestä. Mutta ensin
          kähvelsin muutaman nauriin naurismaasta.
        </p>
        <p class="paragraph">
          <i>Kuoppa-aho</i> (Gropfallet): Noin 30 vuotta sitten asettui Niilo
          Jaaninpoika Honkainen Hånista tänne ja elää vieläkin. <i>Likasuossa</i>
          (Dymåsen) eli <i>Vappuisenmäellä</i> (Valborshöjden), joka on Kuoppa-ahon
          lähellä, en käynyt. Sen ensimmäinen asukas oli Lasse Jaaninpoika Säfsenistä.
        </p>
        <p class="paragraph">
          <i>Torppa</i> (Fröseråsen) on ennen ollut karjamajapaikka, joka on kuulunut
          Hånin kylään, mutta Juho Sigfridinpoika <i>Honkainen</i> Remmenistä ja hänen
          vaimonsa Justina <i>Nikarainen</i> asettuivat n. 70 vuotta sitten tänne.
          Torppa oli Lasse Hannunpojan karjamaja- ja laidunpaikka. Juho
          Sigfridinpojalla oli 12 lasta, joista muutamat muuttivat muualle ja toiset
          perustivat tilalle uusia uutistaloja, joten kylässä nyt on kuusi taloa. Erik
          Juhaninpoika Honkainen taisi muutamia ruotsinkielisiä loitsuja — oikeastaan
          suomesta käännettyjä — jotka minä kirjoitin muistiin. Autoin häntä
          kantamalla kuivia heiniä haasioilta talliin. Hänen poikansa tuli illalla
          kotiin mukanaan kaksi metsästyskoiraa ja jänis. Koko kylä, kahta taloa
          lukuunottamatta, kuuluu Fredriksbergin tehtaalle. Yöksi menin läheiseen
          taloon, joka oli niin varakas, että minulle tarjottiin sianlihaa, jota en
          koko matkallani ollut maistanut, sillä Upsalasta lähtöni jälkeen en
          talonpojilla ollut liharuokaa nähnyt. Nukuin kuten tavallisesti
          tallinparvella heinissä ja hyvinpä nukuinkin. Talossa muuten oli paljon
          väkeä.
        </p>
        <span class="page-number" id="p224">[s. 224]</span>
        <p class="paragraph">
          Syyskuun 4:ntenäkin oli kaunis ilma. Vankan suuruksen syötyäni ja
          maksettuani isännälle 12 killinkiä lähdin talosta. Tarkoitukseni oli mennä
          Leijenin kylään, jossa piti olla eräs runotaitoinen henkilö, mutta kun en
          saanut ketään oppaaksi ja sinne oli yksin vaikea löytää, käännyin etelää
          kohti tullen <i>Kestimäelle</i> (Läsen), jonne oli puolitoista neljännestä.
        </p>
        <p class="paragraph">
          Kestimäellä oli vain akkaväkeä kotona ja nekin niin tyhmiä, etten mokomia
          ole koskaan tavannut. Kylässä asuu nyttemmin Gåsbornista tulleita
          ruotsalaisia. Sen alla on Låsenjärvi, joka lienee niin syvä, ettei siinä
          edes voi kunnolla kalastaa. Se jäätynee vasta loppiaisen tienoilla ja jäät
          lähtenevät vasta juhannuksen mailla. Suomalaiset tarinat kertovat, että kun
          muinoin yritettiin sen syvyyttä mitata, oli ääni pohjasta sanonut;
          mitattakoon ensin järven ympärys ennenkuin pituus — siis sama tarina kuin
          Artjärven Pyhäjärvestäkin. Siitä saadaan lahnoja, mateita, ahvenia,
          taimenia, nieriäisiä ja eräitä kaloja, joita he nimittävät »blanka», jotka
          ovat monen naulan painoisia ja muistuttavat lohta. Soudin järven yli erään
          tytön ja eukon seurassa, joka viimeksimainittu meni miehensä luo niittämään
          heinää. Minä sain soutaa, sillä muija ei pystynyt muuhun kuin herkeämättä
          soittamaan suutansa. Tultuani toiselle rannalle menin uimaan, mitä en ollut
          pitkiin aikoihin tehnyt. Vesi oli sangen kylmää.
        </p>
        <p class="paragraph">
          Mies, joka tyttärensä kanssa niitti heinää toisella rannalla vanhalla
          kaskimaalla, oli n.s. vapaa-ajattelija. Hän naureli ja kysyi muun muassa,
          palvelevatko ruotsalaiset ja suomalaiset samaa jumalaa.
        </p>
        <p class="paragraph">
          Vastasin: »Kyllähän suomalaiset palvelevat, mutta minä luulen, ettei
          ruotsalaisilla jumalaa olekaan.» Tyttö hymyili ja vilkutti minulle silmää.
        </p>
        <p class="paragraph">
          Täältä menin Fegasbergin kautta Högfalletiin, joissa molemmissa asuu
          ruotsalaisia, jotka ovat likaisia kuin porsaat. He olivat kurjia ja hätää
          kärsiviä. Högfalletista kävelin ⅛ penikulmaa Lönhöjdeniin ja sieltä ¼
          penikulmaa Ulrikaborgin tehtaalle. Sisälle en mennyt, vaikka kuljin pihan
          läpi, vaan matkasin edelleen ¼ penikulmaa Elgbergiin. Tulin sinne hyvissä
          ajoin ja hyvään taloon, vaikka koko <span class="page-number" id="p225">[s.
          225]</span>kylä kuului tehtaalle. Täällä asui suomalaisia, vaikkakin
          kielensä unohtaneita.
        </p>
        <p class="paragraph">
          <i>Hirvimäki</i> (Stora Elgberget). Täällä näin uuden savupirtin ja uusia
          saunoja. Miltei joka kylässä (näillä tienoin) oli pirttejä ja kehruutupia,
          ja niiden asukkaat kehuivat savupirttejä hyviksi, ne kun talvella ovat
          lämpimiä, vaikka niitä lämmitetäänkin ainoastaan kerran päivässä. Useissa
          taloissa olivat pirtti ja kehruutupa vastakkain eteisen kummallakin puolella
          ja niiden keskellä oli keittokota, samaten kuin Savossa. Useimmat tuvat
          olivat huonoja ja matalia, ja oli niissä väliin vain yksi ainoa lasi-ikkuna,
          sisälle tullessa oven vasemmalla puolella. Emännällä siinä talossa, jossa
          olin yötä, oli ollut veli pappina Hedemorassa. Hänen nimensä oli Gransell,
          mutta hän oli silti suomalaispoika, joka oli alkanut opiskella vasta 20
          vanhana.<a href="#fn8" id="fnref8"><sup>[8]</sup></a> Näistä Gränjen pitäjän
          suomalaispojista on kolme tullut papiksi. Toinen oli Grandell, hänkin jo
          rehtorina<a href="#fn9" id="fnref9"><sup>[9]</sup></a> ja kuollut, kolmannen
          nimi oli Gerén<a href="#fn10" id="fnref10"><sup>[10]</sup></a>, joka on
          kirkkoherrana Oren pitäjässä. Hän osaa vieläkin suomea, sillä vanhemmat ovat
          ummikkoja.
        </p>
        <p class="paragraph">
          Ensimmäisen uutistalon rakensi tähän kylään <i>Matti Pynninen</i>. Hän ehkä
          tuli Säfsenistä. Vaikkakin naimisissa, oli hänellä suhde piikaansa ja sai
          tämän kanssa lapsen. Hän sai siitä 40 plootua sakkoa, jonka vuoksi hänen oli
          myytävä <span class="page-number" id="p226">[s. 226]</span>talonsa
          ruotsalaiselle Petter Jönssonille Nordhyttanista. Tämän vaimo oli
          suomalainen. Pynninen, joka aikoinaan oli ollut ruunun metsästäjä, joutui
          tämän jälkeen kerjäläiseksi. Silti toivoi hän aina saavansa talonsa takaisin
          eikä luovuttanut vanhaa kuninkaankirjettä, vaikka Jönssonin akka miten olisi
          tiukannut. Kerran papereitten ollessa tuohikontissa oli hän nukahtanut.
          Silloin oli akka pannut kontin veteen likoomaan. Mutta kun Pynninen heräsi,
          pani hän paperit kuivamaan. Tämän Petter Jönssonin poika oli nykyisen
          isännän äidin isä. Hän oli Honkaisia.
        </p>
        <div class="image">
          <img src="images/kuva-10.jpg" alt="">
          <p><i>Suomalainen talonpoika.</i></p>
        </div>
        <p class="paragraph">
          Seuraavana päivänä, joka samaten oli lämmin ja kaunis, menin Hirvimäeltä
          Rifalletiin, jonne laskettiin olevan ¼ penikulmaa. Ennen täällä oli asunut
          Rikkisen suku. Nykyään ei enää kukaan täällä osaa suomea.
        </p>
        <p class="paragraph">
          He kertoivat, että kaksi Abborbergin langosta muinoin oli kaatanut yhteisen
          kasken ja kumpikin siitä ottanut oman puolikkaansa. Toinen sai ensimmäisenä
          vuonna hyvän <span class="page-number" id="p227">[s. 227]</span>sadon,
          toinen ei mitään. Mutta seuraavana vuonna edellinen ei saanut huhdasta
          heiniä, mutta jälkimmäinen taas runsaasti. Silti meni edellinen korjaamaan
          toisen heiniä, vaikka hänellä oli yllin kyllin rukiita, mutta toisella ei
          mitään. Omistaja, saatuaan siitä kuulla, meni käskemään anastajaa
          poistumaan. Kun tämä ei totellut, toinen ampui häntä läpi rinnan.
          Haavoitettu otti haasian vieressä istuessaan lakin päästänsä yrittäen sillä
          saada haavan tukituksi ja verenvuodon tyrehtymään ja sanoi: »Tämän aioin
          minä tehdä sinulle, mutta sinä ennätit ennen minua», ja niin hän kuoli.
          Skattlösbergissäkin oli eräs mies lyönyt toisen kuoliaaksi sen vuoksi, että
          tämä piti hänen vaimoansa.
        </p>
        <p class="paragraph">
          Holmbergin kylän lähettyvillä on entinen kaskimaa, jota nimitetään
          <i>Surma-ahoksi</i>, kun siinäkin on tapahtunut miestappo. Jens Niilonpoika
          Jänsenistä kaatoi siihen kasken. Silloin sanoi Samuel Ollinpojan isä: »Ellet
          mene häntä sieltä karkoittamaan, niin minä sinut tapan.» Samuel meni
          käskemään Jensiä poistumaan. Tämä kysyi, miksi ei saisi kaataa kaskea.
          Silloin ryntäsi Samuel häntä kohti kohotetuin kirvein, jolloin toinen
          pakeni. Kun Jens näki, ettei voinut päästä hänen kynsistään, toinen näet
          tuli yhä lähemmäksi, olipa jo aivan kintereillä — niin hän kääntymättä
          heitti kirveen yli päänsä, niin että se sattui takaa-ajajaa ohimoon. Tämä
          kaatui ja kuoli, ennätettyään sanoa: »Kyllä minulla nyt on metsää
          kyllikseni.» Jens oli puolisen vuotta Norjassa, mutta tuli takaisin ja
          maksoi puolet hengen sakot.
        </p>
        <p class="paragraph">
          <i>Rifalletin</i> kylä sijaitsee niin korkcalla vaaralla, että sieltä on
          näköala yli koko tämän tienoon suomalaismetsien. Tullessani taloon oli
          siellä neljä taalalaista Venjanista. Kolme heistä näytti minusta ilkeiltä.
          He olivat juuri syöneet päivällisen ja heittäneet reput selkäänsä ja
          tarttuneet matkasauvoihinsa vaeltaakseen tiehensä. Mutta minun tultuani he
          jäivät edelleen taloon. Turhaan pyysin emännältä vähän maitoa tahi
          kuoripiimää, sillä minulla oli hiukaiseva nälkä. Mutta hänen kiukkuisista
          vastauksistaan huomasin heti, että minua pidettiin karkulaisena. Näin, että
          maitoa oli viljalti, vaikkei sitä annettu. Kun aloin epäillä syitä
          taalalaisten viipymiseen, päätin odottaa täällä, kunnes he olivat <span
          class="page-number" id="p228">[s. 228]</span>lähteneet tiehensä, sillä en
          tahtonut yksin joutua heidän seuraansa.
        </p>
        <p class="paragraph">
          Mutta mitenkä kävi! He ottivat reput selästään ja päättivät myöskin jäädä,
          heittäytyen pihalle auringonpaisteeseen pitkäkseen. Odotettuani kauan, aina
          kello 3:een asti heidän lähtöään, päätin lähteä liikkeelle. En ollut vielä
          päässyt kylän ulkopuolelle, kun jo taalalaisetkin sonnustautuivat matkalle
          ja sauvoineen kiiruhtivat kujaa pitkin minun jälkeeni. Eipä ihme, jos
          ajattelin, että heidän tarkoituksensa oli ryöstää minut, joka olin vieras
          paikkakunnalla. Kukapa heistä sitten ottaisi selon? En tosin pelännyt, sillä
          olinhan hyvin aseistettu, mutta tuntui tuiki kiusalliselta joutua heidän
          kanssaan tappeluun. Kiiruhdin siis askeleitani, niin, miltei juoksin koko
          tien. Eikä vielä siinä kyllin! Etteivät he minua saavuttaisi ja yllättäisi,
          poikkesin polulta oikealle kädelle ja kuljin koko puolen penikulmaa sankkaa
          saloa, tietäen, että tapaisin polun, kun poikkeisin vasemmalle. Siten
          saavuin <i>Nitten</i> kylään.
        </p>
        <p class="paragraph">
          Siinä oli kaksi taloa ja pidettiin sitä Gränjen pitäjän vanhimpana
          suomalaiskylänä. Sanottiin, että vanhimman asukkaan nimi oli ollut <i>Pentti
          Jönsinpoika Rikkinen</i>. Hänen piti olleen maaherran poika Suomesta. Hän
          oli paennut venäläisiä ja oli ollut upporikas, joten hän oli maahan kaivanut
          hopeaa ja rahaa. Sellaisia muistoja oli pelloista joskus löydetty. Suuri
          noita hän myöskin oli ollut. Kolmasti hän oli matkustanut Lappiin tietäjäksi
          oppiaksensa. Viimeisen kerran hän oli tullut kotiin sillä tavoin, että
          lappalainen oli käskenyt illalla paneutumaan kuusenhavukasalle — ja
          seuraavana aamuna hän oli kotona. Kysymykseen, mitä lappalainen tahtoi
          kyytipalkaksi, oli tämä vastannut: »Mustan härän, joka on oven vasemmalla
          puolella navetassa.»
        </p>
        <p class="paragraph">
          Hänellä oli ollut 7 poikaa ja taloon oli ollut 7 porttia, koiriakin oli 7,
          yksi joka portilla. Pojista muutti yksi Nittenistä Rifalletiin, yksi
          Skattlösbergiin, yksi Hobergiin, yksi Jänseniin, yksi Grillåseniin, yks
          Bringsjöbergiin ja yksi Hjerphöjdeniin. Hänen jälkeensä Nitten oli kauan
          autiona. Sittemmin tuli sinne suomalainen Erkki Erkinpoika Kopparbergin
          Tallbergin kylästä. Hänen leskensä meni naimisiin <span class="page-number"
          id="p229">[s. 229]</span>Erkki Lassenpoika Kemppaisen kanssa Kyrkovikenistä.
          Vanhaa asuinpaikkaa nimitetään vieläkin Tallbergiksi. Muuten asuu sukuja
          <i>Pohjoinen</i> ja <i>Honkainen</i> Abborbergissä, <i>Mujainen</i>
          Bringsjöbergissä, <i>Vappuinen</i> Skattlösbergissä, <i>Liitinen</i>
          Jänsenissä, <i>Rautiainen</i> Skälkbergissä ja <i>Kemppainen</i>
          Grillåsenissa. Kaksikymmentä vuotta sitten löydettiin kylästä suuri
          kupariraha ja hopeakoriste.
        </p>
        <p class="paragraph">
          Muuten on Nitten luonnonihanimpia seutuja, mitä olen nähnyt, joten näyttää
          siltä kuin olisi Rikkinen tämän paikan valinnut sen luonnonkauneuden vuoksi,
          sillä sellaista kauneutta saa turhaan elsiä. Kun muut kylät karjalaiseen
          tapaan sijaitsevat mäillä ja vaaroilla, on tämä laaksossa, alavalla
          kankaalla pienien kauniiden koivumetsärantaisten järvien keskellä, joita on
          yhteensä yhdeksäntoista, mistä kylä on saanut nimensäkin. Tulin ensin
          Tallbergiksi (vaikkei yhtään mäntyä ollut näkyvissä) nimitettyyn taloon,
          missä vanha pirtti aikoinaan oli sijainnut. Mutta isäntä ei ollut kotona ja
          kun sanottiin, että toisessa talossa olisi vanhoja asiakirjoja, lähdin
          sinne. Otin vanhan ruuhen, jolla yksin soudin pienen järven yli. Mutta
          sielläkään ei vanha mies ollut kotona; hän oli ollut jo puoli vuotta
          tyttärensä luona Hjerpehöjdenissä. Toinen vanha ukko, jota sanottiin Knut
          Petteriksi ja joka puhui hyvää suomea, saneli minulle ruotsinkielisen
          koinluvun.
        </p>
        <p class="paragraph">
          Mitään ruokaa hengenpitimiksi en saanut, sillä vaikka nuori isäntä lupasi,
          niin ei häijy emäntä sitä minulle suonut. Minun täytyi siis ryhtyä
          kähveltämään, muu ei auttanut — vatsa vaati osansa ja onnettomuudekseni
          minulla oli vatsa. Asetuin siis pellon päähän. Siinä oli mies kyntämässä ja
          vieressäni oli pieni naurismaa. Joka kerta kun mies kyntäen tuli minua
          kohti, minä tein hänelle kysymyksiä saadakseni keskustelun käyntiin, mutta
          kun hän viilletti vakoa selin minusta loitoten, sieppasin minä nauriin.
          Leikattuani naalin puukollani istutin varren entiselle paikalleen niin,
          ettei hän eikä kukaan muukaan voinut huomata, että juurimukula oli poissa.
          Nipin napin ennätin saada kaikki kuntoon, ennenkuin hän kääntyi minuun päin.
          Nauriit olivat niin suuria, ettei lievetakkini taskuun mahtunut niitä
          enempää kuin kaksi. <span class="page-number" id="p230">[s.
          230]</span>Varovaisuus olisi vaatinut, etten niitä olisi syönyt ennenkuin
          järvellä, mutta nälkäni oli niin kova, että jo rannassa pensaan takana
          kykkien syödä nassuttelin molemmat nauriit. Aura, jolla hän kynti, oli aivan
          samanlainen kuin Savossa. Kyntäjä sanoi, että hän vielä 20 vuotta sitten oli
          nähnyt kuninkaan käsikirjeen, joka oli ollut pergamenttia ja annettu v.
          1413. Hän luuli, ettei Rikkinen ollut kylän ensimmäinen tulokas. Sittemmin
          kertoi muuan mies Hjerphöjdenissä, että <i>Rautiaisen</i> suku
          Jerntjernslandista (Rautalammilta?) oli ollut ensimmäinen.
        </p>
        <p class="paragraph">
          Täältä menin Holmkärniin (¼ penikulmaa) ja Hjerphöjdeniin (samoin ¼ penik.)
          Koko matka Nittenistä Holmkärniin oli hyvää tietä. Tie oli leveä ja kulki
          tasaisia kankaita, järvenrantoja pitkin ja halki kosteitten mänty- ja
          kuusimetsien.
        </p>
        <p class="paragraph">
          <i>Pyymäki</i> (Hjerpliden) on korkealla mäellä ja kuuluu Grangärdeen. Useat
          talot olivat huonoja ja kuuluivat tehtaaseen. Täältä saatoin nähdä kaikille
          tahoille. Lähikylien talot olivat punaisiksi maalatut kuin herraskartanot,
          mutta pieniä. Täällä ja Kopparbergin suomalaismetsillä oli aivan vähän
          savupirttejä. Yötä olin nuoren talonisännän luona. Hän pani minut saliin
          nukkumaan kahden nuoren tytön kera, joista nuorempi oli 18:n ikäinen. Sain
          illalliseksi kuoripiimäkehlon ja kappaleen näkkileipää.
        </p>
        <p class="paragraph">
          Ei kukaan pystynyt selittämään, kutka olivat olleet ensimmäiset ja vanhimmat
          kylän asukkaat. Kun tänään oli lauantai, käännyin takaisin Säfsenin
          kirkonkylään, jonne oli 2 ¼ penikulmaa, sillä tahdoin olla siellä hyvissä
          ajoin seuraavana päivänä. Käveltyäni neljänneksen tulin Palashöjdenin
          kylään, jossa ei kukaan enää osannut suomea. Siellä näin 97:n ikäisen
          miehen. Hän oli vielä viime talvena hakannut halkoja; nyt hän oli jo
          heikompi, mutta ikäisekseen terve ja pirteä. Hänellä oli hyvä muisti ja oli
          hän ensimmäisiä tänne tulleita ruotsalaisia. Hänen nuoruudessaan olivat
          kaikki suomalaiset puhuneet täällä pelkkää suomea. Hän kertoi, että 8 taloa
          oli rakentanut pitäjän ensimmäisen kirkon. Niinikään hän kertoi Nittenin
          Rikkisestä saman tarinan, minkä jo olin kirjoittanut muistiin. Mutta hän
          tiesi <span class="page-number" id="p231">[s. 231]</span>ensimmäisten
          suomalaisten joutuneen tänne siten, että kuningas Jaan (luultavasti Juhana
          III) kruunauspäivänään oli armahtanut ja vapauttanut joukon vankeja. Nuo
          suomalaiset, <i>Pynninen</i>, <i>Puuronen</i> ja ketä lienevät olleet,
          olivat olleet suuria rosvoja, jotka olivat olleet Ruotsissa vankeina.
          Päästyään vapaiksi he olivat asettuneet tänne. Lähdettyäni kirkolle päin
          kuljin Gäddbäckshöjdenin, Vildbäckin, Bråthöjdenin, Dunderbergin ja
          Gräshöjdenin kylien kautta. En niihin poikennut muuta kuin tietä kysyäkseni.
          Eikä niissä ollutkaan kuin kaikkiaan pari suomea taitavaa ja hekään eivät
          olleet kotona. Vildbäckissä eli Gellingenissä söin kuoripiimää ja keitettyjä
          perunoita, mutta ilman voita ja kuten tavallista leivättä.
        </p>
        <p class="paragraph">
          Tultuani lukkarin taloon puin ylleni toisen puvun, mutta kun saappaani
          olivat Hånissa korjattavina, oli minun pakko pukeutua kesäpukuun ja kenkiin.
          Menin sitten pappilaan, jossa vietin iltani ja jäinpä yöksikin maisteri
          Lindborgin kamariin.
        </p>
        <p class="paragraph">
          Sunnuntaina, syysk. 7:ntenä, oli ilma edelleen yhtä kaunis. En syönyt
          aamiaista pappilassa, sillä menin kello 8 kotiin pukeutuakseni mustiin.
          Siellä tapasin »Piikas Jaanin» ja muitakin suomalaisia. Menin kirkkoon ja
          kiipesin siellä lehterille. Kirkkoherra Fröman saarnasi itse; hänellä oli
          ääntä kyllin, mutta saarna oli huono. Minut kutsuttiin pappilaan
          päivälliselle. Siellä oli Gravendalin tehtaan pehtori, paksu herra, joka
          otti ryypyn yhtä mielellään kuin hän eli. Rapujakin oli päivällispöydässä.
          Ne olivat Gravendalista, muualla pitäjässä niitä ei ollut.
        </p>
        <p class="paragraph">
          Menin varhain pappilasta kirjoittaakseni kirjeen kotiini ja jutellakseni
          talonpoikien kanssa. Mutta kun apulainen tuli saattamaan, niin söimme tien
          varrelta puolukoita ja siinä jouduimmekin erillemme. Kotona puhaltelin
          huilua. Sinne tulivat pappilan mamsselitkin ja heidän jäljissään maisteri ja
          nuori kirjanpitäjä Brattström Fredriksbergistä. He pyysivät minua mukaansa
          sinne. En ollut halukas ja panin kauan vastaan, vaikka he selittivätkin,
          että siellä tanssittaisiin. Lopulta oli minun meneminen. Sinne oli ⅛
          penikulmaa. Eikä siellä muita kavaljeerejä ollutkaan kuin me <span
          class="page-number" id="p232">[s. 232]</span>kolme herraa, ja daameina oli
          kolme pappilan mamsselia, pehtorin tytär, mamsseli Jena Morell neljäntenä.
          Hän olisi ollut hyvinkin kaunis, jolleivat huulet olisi olleet paksut ja
          nenä eli kuono kuin mopsilla. He olivat jostakin hankkineet
          viulunvinguttajan, joka viritti soiton ja heti oli tanssi käynnissä. Siinä
          pyörittiin valssit, polkat, angläsit y.m. ja saattaa arvata, etten minä
          ollut huonoin tyttöjen kanssa pyörähtelemään. Lyhyesti, ilo oli ylimmillään
          ja tytöt olivat iloisia ja kiemailevia (frilluga). Tanssin jälkeen tuli
          monenlaisia leikkejä.
        </p>
        <p class="paragraph">
          Näin miten Brattström piti tyttöjä vuoron perään sylissään. Hän oli
          <i>sinä</i> heidän kanssaan. Ja telmiessään sekä teuhatessaan heidän
          kanssaan hän taputteli heitä sekä rinnoille että reisille. Minäkin
          vähitellen aloin oppia samat temput. Pidin Carolina Arnbergiä kauan
          polvellani, supattelin, telmin ja tein jos jonkinlaista ilvettä — se tuntui
          häntä suuresti huvittavan. Enpä unohtanut muitakaan. Kello oli jo ½ 1, kun
          tyytyväisenä kuljimme kotia kohti. Minä taluttelin tuttavallisesti Elsa ja
          Hedda Arnbergiä, yhtä kummassakin kainalossani. Kaikki tytöt tulivat
          luokseni lukkarin taloon, missä he levähtivät pimeässä kamarissani. Sitten
          saatoin heitä pappilaan, missä he kaikin keinoin koettivat viekoitella minua
          jäämään pappilaan yöksi, jopa luvaten itse tulla laittamaan vuoteeni — Mutta
          turhaan! Palasin kotiin. Kello oli jo 2.
        </p>
        <p class="paragraph">
          Mutta mitenkä kävi? Minulle ei oltu laitettu vuodetta pöydälle; joko oli
          unohdettu tahi luultu minun jäävän yöksi muuanne. Ja pöydän allahan en
          voinut nukkua. Minulla ei ollut muuta neuvoa kuin kiivetä tikapuita myöten
          ja puikkelehtia kattoaukosta ylisille piian viereen. Tämä ensin esteli,
          mutta suostuttelin hänet lopuksi, kun tilaa oli kyllälti. Hänen luonaan
          nukuinkin suloisesti, kunnes oli päivä päällä puiden, huomen honkien
          tasalla. Kun siitä aamulla kerroin »rakkaalle lukkarinmuorille», oli se
          hänestä luonnollista; sen suhteen ei ollut mitään muistuttamista. —
        </p>
        <p class="paragraph">
          Kirjoitin pitkän kirjeen kotiin vanhemmilleni matkoistani ja toisen
          sisarelleni. Vein ne pappilaan apulaiselle postiin toimitettaviksi. Kello 4
          ip. lähdin taas vaeltamaan Näsin suomalaismetsiä kohti. Kuljin
          Fredriksbergin, Anneforsin ja <span class="page-number" id="p233">[s.
          233]</span>Gillergårdin sivu Tyyn kylään. Pistäytyessäni muutamaan torppaan
          Markusfalletin läheistöllä tietä kysyäkseni näin köyhyyden, kurjuuden ja
          viheliäisyyden huippuunsa kehittyneenä. Siellä olivat lapset yksinään
          kotona, mutta minua oikein puistatti heitä katsellessani. Suuremmatkin tytöt
          olivat rääsyissä ja rievuissa puolialastomina ja likaisina kuin torakat.
          8-vuotias poika makasi ilki alastomana lieden tuhkassa. Hän kömpi sieltä
          minua iähemmin katsellakseen sellaisena kuin Jumala hänet oli luonut.
        </p>
        <p class="paragraph">
          Oli jo myöhäinen hetki, kun tulin <i>Tyyn</i> kylään. Menin heti
          puhuttelemaan <i>Antti Matinpoika Siikaista</i>, jota nimitettiin Biseniksi,
          sillä olin kuullut häntä mainittavan suureksi tietäjäksi ja runojen
          taitajaksi. Mutta itse hän kielsi taitonsa. Hän oli 50-ikäinen ja aluksi
          niin ujo, että juoksi minua piiloon. Mutta kun seurasin jäljessä, niin hän
          ryhtyi juttuihin uskaltamatta kumminkaan katsoa minua silmiin ja sulkien
          silmänsä. Kuulin sittemmin kyläläisiltä, että hän aina oli ollut sellainen,
          ettei hän tahtonut olla muiden seurassa, ei kyläläistenkään kanssa, mutta
          jos hän kerran lyöttäytyi juttelemaan, niin ei puhetta puuttunut. Pyysin
          häntä seuraavana aamuna tulemaan puheilleni taloon, jossa aloin yöpyä.
          Siellä nukuinkin makeasti kuten tavallista tallinparvella.
        </p>
        <p class="paragraph">
          Tyyn kylässä on 6 taloa. Ensiksi asettui tänne <i>Lasse Pasainen</i>
          Qvarnbergistä, johon kylään tämä karjalaidunmaana aluksi kuului. Täällä oli
          se tupa, jossa Jussi Janinpoika asuu, hyvässä kunnossa vaikka se oli
          salvettu v. 1585, ja vähää ennen olivat suomalaiset tulleet tänne. Muuan
          <i>Pasainen</i> myi tilansa 30 taalarilla lautamies Antti Torjelille
          Säfsenin kylästä Helleforsin pitäjästä. Tämän pojanpoika elää vielä ja puhuu
          hyvää suomea, vaikka Torjel oli aito ruotsalainen, sillä hänen vaimonsa oli
          ummikko suomalainen. Kylän lähettyvillä on <i>Puntaisenmäki</i>, missä
          muinoin asui joku <i>Puntainen</i>.
        </p>
        <p class="paragraph">
          Sain kuulla Bisenin aamulla varhain, menneen heinäntekoon Hökbergiin, jonne
          oli ¼ penikulmaa ja että hän myöhään illalla oli minua etsinyt, mutta minä
          olin jo nukkumassa. Minun oli siis mentävä Hökbergiin häntä tapaamaan. <span
          class="page-number" id="p234">[s. 234]</span>Lopulta hän sanelikin minulle
          loitsunsa, kun olin kauan puhunut ja lukenut hänelle omiani.
        </p>
        <p class="paragraph">
          Menin takaisin Tyyniin ja sieltä halki soiden Högsjöhön. Sinne oli ¾
          penikulmaa. En saanut ketään oppaakseni. Minun oli kahlattava kahden joen
          yli joutuen harhapoluille. Kuljin suurien soiden yli, kunnes tulin järvelle,
          jossa tie loppui. Kuljin eteläpuolitse järven ympäri tullen ryteikköiseen
          metsään, jossa tapasin entisen kaskimaan. Täällä tapasin Stora Löfhöjdenin
          miehen, joka oli matkalla Högsjöhön. Hän opasti minut sinne ja huomasin
          kulkeneeni eksyksissä. Tässä kylässä oli kolme hyvin toimeentulevaa taloa,
          jotka eivät kuuluneet tehtaaseen, vaikka tehtaanherrat monesti olivat
          yrittäneet ne saada. Äskettäinkin oli heidät haastettu käräjiin tehtaan
          metsiin asettuneina uutisasukkaina, mutta he olivat näyttäneet vanhat
          verokirjansa, joten anastus ei onnistunut.
        </p>
        <p class="paragraph">
          Vietettyäni tapani mukaan yöni heinissä tallinparvella suuntasin kulkuni
          Skärfjälliin, aikoen matkata Svartkärnin ja Svartkärnsbergin ohi, mutta
          eksyin ja tulin Liljedaliin, missä minut osoitettiin oikealle polulle.
        </p>
        <p class="paragraph">
          <i>Juva</i> (Skärfjället). Tultuani kylään menin ensiksi Kristoffer
          Juhonpojan taloon. Ihastuin, aivan haltioiduin nähdessäni hänen vaimonsa.
          Olen nähnyt elämäni juoksun varrella monta kaunista naista, mutta hänen
          veroistaan en ikinä. Hän oli niin tavattoman suloinen ja ihanainen, että
          minun mielestäni itse Venus häneen verrattuna ei ollut niin mitään. Seisoin
          kauan kuin paikalleni naulattuna häntä katsellen. Eivät vain hänen kasvonsa,
          mutta hänen koko olentonsa, asenteensa ja käyttäytymisensä yllättivät minut.
          Hänen nimensä oli <i>Kaisa</i> Lassentytär ja oli hän kotoisin
          Linnerhöjdenistä. Hän oli suunnilleen 22-ikäinen ja oli hänellä kaksi pientä
          lasta, joista nuorempi parhaillaan imi rintaa hänen istuessaan pirtin ovella
          kainostelematta imettämistä. Hän oli solakka kuin lilja ja pitkä kuin
          tulppaani. Hänen miehensä tuntui olevan älykäs ja viisas ja vankka suomen
          kielen taitaja. Niinpä hän kertoi minulle jäniksestä ja ketusta saman sadun,
          jonka olin lapsena Juvalla kuullut, vieläpä samoin sanoinkin:
        </p>
        <span class="page-number" id="p235">[s. 235]</span>
        <p class="paragraph">
          »Karhu söi hevoista, niin repo tuli sinne ja kysyi, mitenkä se on suanna
          semmoisen hyvän paistin. Karhu sanoi, että se tarttui hännästä kiini kuin
          hevoinen makais aholla. Repo teki samalla tavalla: Kuin hän näki hevoisen
          makaavan, niin se otti hännästä. Vaan hevoinen juoksi tiehens ja kettu
          riippui hännässä.»
        </p>
        <p class="paragraph">
          Jänis kysyi: »Mikkel, minnekkäs määt?»
        </p>
        <p class="paragraph">
          Kettu vastais:
        </p>
        <div class="verse"><p>
        »Tiiä Jumala, Jussi kultain,<br>
        minnekkä tässä mäntäneen.<br>
        Perse puhkee, kaula katkee,<br>
        ennen leuat lohkiaa,<br>
        ennenkuin häntä katkiaa.»<br>
        </p></div>
        <p class="paragraph">
          Sitä paitsi osasi hän suomennoksena ruotsalaisen laulun:
        </p>
        <div class="verse"><p>
        Kråkan sitter på ladutak —<br>
        Pipa vill icke låta . .<br>
        Kära mor, gif barnen mat,<br>
        att de icke gråta.<br>
        Kin-kan sa bjälla,<br>
        Öster ut i fjälla.<br>
        </p></div>
        <div class="verse"><p>
        Varis istuu laon katolla,<br>
        Eipä pipu laulakaan,<br>
        Anna muori lapsille ruoka,<br>
        älä anna itkeä!<br>
        Kin kan sano kello<br>
        ite pohjoisella.<br>
        </p></div>
        <p class="paragraph">
          Toinen eukko, Maija Tahvanantytär, luki minulle saarnan, jonka jo lapsena
          olin kirjoittanut. Se oli parodia ja satiiri papeista, jotka kerjäävät
          kaikkea, minkä näkevät ja suinkin voivat käsiinsä saada:
        </p>
        <p class="paragraph">
          Pappi oli pannut renkinsä lauantaiyönä lammasta varastamaan ja näki rengin
          kesken saarnan tulevan kirkkoon. Hän messusi:
        </p>
        <div class="verse"><p>
        »Tokko sielä suaatuna pö-kö-kö-köö?»<br>
        </p></div>
        <span class="page-number" id="p236">[s. 236]</span>
        <p class="paragraph">
          Renki vastasi:
        </p>
        <div class="verse"><p>
        »Ei sielä suaatuna pö-kö-kö-köö.<br>
        Portit lusku, koirat haukku;<br>
        mestasin hyvän hi-ha-ha-haan.»<br>
        </p></div>
        <p class="paragraph">
          Pappi:
        </p>
        <div class="verse"><p>
        »Hyvät vaimot, kuin työ ootte kankaat kutonna,<br>
        Mi antaa mulle housun paikkoja,<br>
        mikä kyynärän, mikä kaks,<br>
        joka kolme, niin ko-ko-ko-koo housut!»<br>
        </p></div>
        <p class="paragraph">
          Sanottiin, eltä taalalainen Joonas eli <i>Juga</i> Juhonpoika Äppelbosta
          ensiksi n. 200 vuotta sitten asettui tähän kylään. Hänestä sai kvlä
          suomalaisen nimensä <i>Juva</i> eli <i>Juka</i>. Hänen jälkeensä tulivat
          Martti Juhonpoika, Matti Martinpoika, Tahvana Matinpoika ja hänen poikansa
          Olavi Tahvananpoika, jonka tehtaan herrat ajoivat pois. Hän elää vieläkin.
        </p>
        <p class="paragraph">
          Juvan eteläpuolella on seuraavanlaisia suomalaisia paikannimiä:
          <i>Riihimäki</i>, <i>Itäaho</i>, <i>Rytar-suo</i>, <i>Peltoniit(t)u</i>
          lounaassa; <i>Kelkkasuo</i>, <i>Kuusisuo</i> etelässä;
          <i>Heinäsuonlehto</i>, <i>Halla-aho</i>, <i>Roviomaa</i>,
          <i>Kissankallio</i>, <i>Risukaski</i>, <i>Syvänotko</i> lännessä;
          <i>Lehmäsuo</i>, <i>Talopurno</i>, <i>Kiirulampi</i>, <i>Heinaho</i>,
          <i>Näkkilampi</i> pohjoisessa; <i>Matilankallio</i>, <i>Pilkkalehto</i>,
          <i>Tervalampi</i>, <i>Vesiniittu</i> ja <i>Rahkasuo</i>. Tässä kylässä on 5
          Liljendalin tehtaaseen kuuluvaa taloa.
        </p>
        <p class="paragraph">
          Tulin viipyneeksi täällä kauemmin kuin olin aikonut sen vuoksi, ettei akka
          tahtonut minulle lukea mainitsemaani saarnaa, vaikka sitä pyytelin usean
          tunnin ajan, mutta lopulta sain sen kirjoitetuksi. Kello olikin jo 3 ip.,
          kun lähdin Qvarnbergiin, joka oli korkealla mäellä ja näkyi hyvin tänne.
          Vaikka sinne onkin vain ¾ penikulmaa varoitettiin minua sinne yksin
          lähtemästä, sillä välillä on niin upottavia soita ja rämeitä, että harva
          tämän kylän asukas oli siellä ollut, huolimatta siitä, että se oli heidän
          lähin naapurinsa. Ja hekin olivat niin eksyneet, että tuskin kotiin
          löysivät. Minua neuvottiin tekemään mutka Långmarkiin, jonne oli ½
          penikulmaa ja sieltä ½ penikulmaa Qvarnbergiin. Mutta kun eksyin tieltä,
          päätin oikaista suoraan Qvarnbergiin niin pian kuin mahdollista. Auringon
          asemasta päättelin, millä ilman<span class="page-number" id="p237">[s.
          237]</span>suunnalla se oli. Minä sekä harppailin että juoksin niin että
          hiki valui. Porhalsin mennä suoraan halki vetelien soiden ja yli kivisien
          vaarojen välittämättä portaista ja poluista. Miltei koko matkan juoksin
          paljain jaloin, tulivatpa ne sitten kuinka karkeiksi ja kuraisiksi tahansa.
          Saappaatkin hajosivat, vaikkei vielä ollut kuukautta kulunut siitä, kun ne
          Limassa tehtiin ja näyttivät ne silloin niin vahvoilta kuin ne kestäisivät
          ikuisesti. Olipa minun kerran riisuuduttava alastomaksikin, kun kahlasin yli
          Svartälfvin. Vihdoin ⅛ penikulmaa kylän pohjoispuolella tapasin tien ja
          Hästkullenista Qvarnbergiin menevän miehen. Hänen kanssaan kävelin edelleen
          tullen samaan taloon, missä olin ollut 2 viikkoa sitten. Nyt olivat sekä
          isäntä että emäntä kotona. He puhuivat suomea ja laittoivat ohraa
          haasioille.
        </p>
        <p class="paragraph">
          <i>Myllymäki</i> (Qvarnberg) on, kuten sanoin, suurella, korkealla mäellä ja
          pelloilta on väännetty suuria kiviröykkiöitä. Havaitsin, että he
          suomalaiseen tapaan niittivät peltonsa sirpillä. Isäntä kertoi, että samoin
          kuin minun kotiseudullani olki niittäessä pannaan sormien väliin. He
          lämmittivät illaksi saunan, jolloin kiuas sortui, mutta taka-osaa jäi sen
          verran pystyyn, että tulen saattoi antaa edelleen palaa. Emännän oli
          lähdettävä Filipstadin karjamarkkinoille ja sen vuoksi oli ensin kylvettävä.
          Minäkin menin kylpemään talon kolmen pojan kera, jotka kaikki olivat pitkiä,
          kookkaita miehiä. Talossa oli myös kolme tytärtä. Kaikki kylvimme me yksissä
          vuorotellen. Miehet kumminkin menivät ensin parvelle kilvoittelemaan, kuka
          enimmät ja kuumimmat löylyt sieti. Parvi oli matala ja siinä he loikoivat
          seinää potkiskellen. Olimme 5—6 henkeä kerrallaan parvella. Tultuamme alas
          virutimme itsemme kylmällä vedellä ja juoksimme alastomina pihalle
          pukeutumaan. Puhuimme pelkkää suomea, josta eivät tytöt saaneet paljon
          tolkkua. Tultuamme saunasta sain heidät lukemaan suomalaisia ja ruotsalaisia
          loitsuja ja tytöt lauloivat ruotsalaisia lauluja. Vihdoin menin poikien
          kanssa aittaan nukkumaan ja tytötkin tekivät sinne vuoteet itselleen. Siellä
          he juttelivat ja lauloivat kauan.
        </p>
        <p class="paragraph">
          Naapuritalon emäntä tuli maanantaina kotiin Dresk<span class="page-number"
          id="p238">[s. 238]</span>höjdenistä, missä hän oli ollut äitinsä ja neljän
          lapsen hautajaisissa; nyt hän itsekin oli kovin sairastunut punatautiin.
        </p>
        <p class="paragraph">
          Täällä oli yleisenä tapana ruotsiakin puhuttaessa käyttää suomalaisia nimiä;
          esim. <i>Pekkais Pekka</i>, <i>Pasais Lars</i>, <i>Siikais Matts</i> j.n.e.,
          siten että suomalainen sukunimi pantiin ruotsalaisen ristimänimen edelle.
          Juho Liitisen vaimo Stiina Pekantytär Sikainen naapuritalossa osasi moniaita
          ruotsinkielisiä loitsuja, jotka selvästi huomaa epäonnistuneiksi mukailuiksi
          suomalaisista. Esimerkkinä näistä sekasotkuisista loitsuista mainitsen
          luvun, kun neula (akana) on mennyt lehmän kurkkuun:
        </p>
        <div class="verse"><p>
        »Ut du syster Lönn!<br>
        Du skall ut och ränna in<br>
        inte in och brinna!<br>
        inom 3 namn, i namn Gud Fader, Gud Son» — —<br>
        </p></div>
        <p class="paragraph">
          Käärmeenpuremaa vastaan sanottiin:
        </p>
        <div class="verse"><p>
        »Jungfru Maria gick vägen fram,<br>
        fick hon se hvar en orme rann.<br>
        Ge du mig åt henne,<br>
        skall jag både signa hän<br>
        och binda den<br>
        ur lefver och ur lungor, ur led och ur sen,<br>
        ur kött och ur ben<br>
        ur stock och i sten.<br>
        Der skall du bli genom 3 namn — —<br>
        </p></div>
        <p class="paragraph">
          Myllymäki on näiden metsien vanhimpia suomalaiskyliä. Ensiksi tuli Suomesta
          <i>Lasse Pasainen</i> n. 300 vuotta sitten. Vanhat asiakirjat ovat
          hävinneet. Muutamat luulevat, että jo ennen häntä täällä oli ollut asutusta,
          mutta että talot hänen tullessaan olivat autioina. Hän oli asunut Pekka
          Tuomaanpojan talon eteläpuolella. Näsin ja toisen kerran Jernan taalalaiset
          olivat polttaneet hänen talonsa. Silloin kävi hänen vaimonsa kuninkaan luona
          Tukholmassa. Kuningas oli silloin ollut Suomessa, mutta eukko oli mennyt
          jäljessä sinne ja tavannut hänet. He eivät enää varmuudella <span
          class="page-number" id="p239">[s. 239]</span>tienneet, kuka kuningas, mutta
          arvelivat, että kysymyksessä oli Kustaa I Vaasa. Eukko oli saanut sellaisen
          päätöksen, että taalalaisten oli uudelleen rakennettava hänen talonsa, ja
          jos he sen kerran vielä polttaisivat, niin heidät poltettaisiin samoilla
          kekäleillä. Päätös oli kirjoitettu »vasikannahalle», joka oli pienehköä 4:o
          kokoa. Tämä kirje oli ollut tallella aina vilme aikoihin asti, kunnes muudan
          mies muuttaessaan toisaanne vei sen mukanaan.
        </p>
        <p class="paragraph">
          Suunnilleen 120 vuotta sitten tulivat tänne veljekset Tuomas ja Tahvana
          Siikainen Fryxändestä Norjan rajalta. Vanhat kertoivat, että he olisivat
          tulleet Suomen Siikasalmesta. Aluksi he asuivat yksissä, mutta erosivat, kun
          pirtti paloi. Tuomas muutti sinne, missä isäntäni Pekka Tuomaanpoika
          Siikainen nykyään asuu, Tahvana muutti pohjoiseen taloon. Tuomaalla oli
          poika <i>Pekka</i> Tuomaanpoika, syntynyt v. 1707; hänen poikansa Tuomas
          Pekanpoika oli isäntäni isä. Hänen isänsä sedän Matti Pekanpojan poika
          Heikki Matinpoika raivasi Laxkärnin ja otti aluksi isänsä luoksensa, mutta
          tämä asettui sittemmin toisten poikiensa kanssa muuanne. Pekka Tuomaanpojan
          setä Tuomas Tuomaanpoika muutti Digerlediin.
        </p>
        <p class="paragraph">
          Toisella veljellä Tahvana Siikaisella oli monta poikaa, joista Heikki
          Tahvananpoika jäi isän konnulle. Kaksi poikaa muutti Äppelbon Rågvediin ja
          Matti Tahvananpoika meni kotivävyksi Högsjöniin. Heikki Heikinpoika, joka
          asui vanhalla konnulla, kuoli Fernebon pitäjässä ollessaan matkalla poikansa
          luo Tukholmaan, missä tämä oli jonkunlaisena käsityöläisenä. Ukko myi
          tilansa Fredriksbergin tehtaalle ja hänen toinen poikansa muutti myöskin
          Digerlediin.
        </p>
        <p class="paragraph">
          Myllymäellä on myöskin ollut Norjan rajalta tulleita <i>Kansaisia</i>. Matti
          Matinpoika <i>Ronkainen</i> Kölaråsista tuli avioliiton kautta tänne; hänen
          lankonsa Erkki Heikinpoika Liitinen tuli Rådasta, ja hänen poikansa Juho
          Erkinpoika elää vieläkin ja puhuu hyvää suomea. Kylässä on myöskin
          <i>Pokkaisten</i> sukua. Ensimmäinen Pauli <i>Pokkainen</i> tuli
          Krafsenista. Mutta täällä sanotaan, ettei Pokkainen olisikaan mikään
          suomalainen sukunimi, vaan haukkumanimi.
        </p>
        <p class="paragraph">
          Olostani ei otettu maksua; poika, joka puolipohjasi <span
          class="page-number" id="p240">[s. 240]</span>saappaani, pyysi 6 killinkiä —
          annoin 12. Myöhemmin illalla menin Lohilammille.
        </p>
        <p class="paragraph">
          <i>Lohilampi</i> (Laxkärn) on kylä, jossa on 6 taloa ja 30 henkeä. Isäntäni
          <i>Heikki Matinpoika Siikainen</i> Myllynmäeltä oli isänsä kanssa tämän
          paikan alkuaan raivannut. He erosivat sittemmin. Isä poikineen rakensi
          toisen talon, mutta se paloi. Myöhemmin rakensi Heikki Matinpoika aivan
          yksin, eukon edes auttamatta, salin, kamarin ja keittiön. Hän kertoi, miten
          hän siinä menetteli. Hän oli tänne tullessaan 33:n ikäinen. Nyt hänellä oli
          3 tynnyrinalaa peltoa ja 10 haasiaa heiniä. Toinen hänen poikansa on 24:n
          vanha, tytöistä on toinen 21:n, toinen 18:n. Hän oli nyt kylän varakkain
          mies eikä ollut kuten muut tehtaan alustalainen. Hänellä oli 3 veljeä ja 2
          sisarta ja kaikki olivat hakeneet itselleen uudet asuinpaikat. —
        </p>
        <p class="paragraph">
          Täältä menin seuraavana päivänä <i>Nupaan</i> (Hästkulle), jonka ensimmäiset
          asukkaat olivat tulleet kuudettakymmentä vuotta sitten Slättenistä.
          <i>Kaarle Käröinen</i> Norjan rajalta oli nainut <i>Briita Lassentytär
          Putkoisen</i> Slättenistä. Tämä oli »Nipaksi» nimitetyn miehen leski. Hänen
          poikansa Juho Kallenpoika muutti Slättenistä Hästfalletiin. Hänen sisarensa
          oli naimisissa Tuomas Matinpojan kanssa Rådan suomalaismetsistä. Ilänestä
          käytettiin nimeä »Major» ja muutti hän perheineen Suomeen. Juho Kallenpojan
          pojanpoika elää vielä. Noin 30 vuotta sitten asettui tänne Heikki
          Lassenpoika <i>Putkoinen</i> ja samaten Juho Matinpoika <i>Ronkainen</i>
          Kölaråsista ostaen toiselta kiinnekirjan. Tämä kylä on ensimmäinen Jernan
          pitäjään tullessa. Jernan kirkolle on 3 ¼ penikulmaa (NNO), Säfseniin 2 ¼
          (SOO), Äppelbohon 2 ½ (NV). Hästkullen on muuten huono ja köyhä kylä. Kun
          varhain aamulla kuljin talojen väliä, kuulin metsässä paimentytön laulavan
          niin kauniisti, että seisoin pitkän aikaa kuunnellen hänen laulunsa sointua,
          ja miten metsän kaiku siihen vielä kauniimmin vastasi.
        </p>
      </div>
      <span class="page-number" id="p241">[s. 241]</span>
      <div class="chapter">
        <h2 id="chapter14">14. Tarinoita Kemppaisista, Putkoisista, Ampiaisista, Kettuisista. Itsepäinen suomalainen. Lähtö Säfsenistä.</h2>
        <p class="paragraph">
          <i>Nupasta</i> oli huonoa kivistä tietä <i>Slätteniin</i> ¼ penikulmaa.
          Ensimmäisessä talossa tapasin vanhan ukon ja nuoren lapsivuoteella olevan
          naisen. Huomasin heti, että ukko oli herrahtava. Hän nousi heti seisoalleen,
          valmisti minulle istumatilan ja osoittautui puheessaan sangen järkeväksi.
          Pian tuli sisälle hänen poikansa 34-vuotias lautamies; hänkin oli viisas ja
          ymmärtäväinen mies. Hänen vaimonsa siinä sairasteli. Hän toi minulle
          kuoripiimäkehlon, mutta kun en äsken syöneenä siihen tahtonut puuttua, niin
          hän kehoitteli, kunnes tein hänen mielikseen.
        </p>
        <p class="paragraph">
          Mutta minun on ilmoitettava, kuka tuo vanha ukko oli. Hänen nimensä oli
          Risto Pekanpoika <i>Kemppainen</i>, ja hän oli syntynyt Liljendalin tehtaan
          suomalaiskylässä, josta vieläkin käytetään nimeä »Kämptorp» eli Pullingtorp.
          Hän kertoi esi-isiensä Suomesta tulosta:
        </p>
        <p class="paragraph">
          Kun venäläiset sotivat Suomessa oli kanta-isä <i>Pertti Kempainen</i> asunut
          Savossa. Eräänä päivänä oli 7 ryssää tullut hänen taloansa ryöstämään ja
          hävittämään. Hän oli pelastanut henkensä pitämällä pyssyä päänsä suojana
          lyöntejä vastaan ja niin loikannut ovesta ulos. Nämä olivat hosuneet niin,
          että Kemppaisen pyssynpiippu puolustautuessa käyristyi.<a href="#fn11"
          id="fnref11"><sup>[11]</sup></a> Päästyään metsään oikaisi hän puitten
          välissä <span class="page-number" id="p242">[s. 242]</span>pyssynsä ja
          palasi kotiin ampuen 6 venäläistä yrittäen pyssynperällä surmata
          viimeisenkin, joka pääsi karkuun. Kemppainen oli ottanut eukkonsa kanssa
          niin paljon omaisuuttaan kuin jaksettiin kantaa ja meni metsään, sillä oli
          pelättävissä, että tulisi uusia vihollisia. Niin hän joutui pakotiellään
          Ruotsiin. Kun hän tuli kuninkaan luo pyytämään kiinnekirjaa jollekin
          uutistalolle, niin hän kertoi, miten oli pelastunut seitsemän ryssän
          kynsistä. Silloin oli kuningas, — nimeä ei kertoja muistanut, mutta arveli
          häntä Kaarle IX:ksi — sanonut sihteerilleen: »Det var en kämpe! Gif honom
          ett byggningsbref!» (Sepä oli koko kemppi! Anna hänelle viljelyslupa!) Siitä
          hän sai nimen Kemppainen eli »Kämp Bertil». Hän meni aina Norjan rajalle
          saakka, mutta kun ei sieltä löytänyt mieluistaan tilaa, palasi hän sieltä ja
          osti maaherralta 8 ploodulla Pullingstorpin.
        </p>
        <p class="paragraph">
          Miten maaherra oli saanut tämän torpan, selitti ukko seuraavasti: Muuan
          <i>Heikki Pulliainen</i> oli ollut Suomesta tullut miehentappaja, joka oli
          paennut tänne ja asunut jo kolme vuotta kenenkään siitä tietämättä, sillä
          silloin täällä oli vain asumattomia saloja. Mutta sitten hänet keksittiin ja
          kuulutus Suomesta oli ehtinyt näille maillekin, joten mentiin häntä
          vangitsemaan. Mutta hän livisti Norjan puolelle. Kun maaherra ei saanut
          miestä kiinni, otti hän talon huostaansa ja oli se jo ollut pari vuotta
          vuorimestarille vuokrattuna, kunnes Pertti Kemppainen sen osti maaherralta.
        </p>
        <p class="paragraph">
          Kemppaisen suku oli suoraan alenevassa polvessa seuraava: 1) Pertti, 2)
          Pekka Pertinpoika, 3) Juho Pekanpoika, 4) Pekka Juhonpoika, 5) Pekka
          Pekanpoika, 6) Risto Pekanpoika, kertojani, joka ei ollut kovinkaan vanha,
          sillä hän oli syntynyt 1746. Hän oli äitinsä puolelta ollut sukua
          Filipstadin koulupappi Mathias Matheniukselle, joka oli ollut
          suomalaispoika, entinen Matti Matinpoika. Hän oli ottanut Riston nuorena
          poikana luoksensa, opettanut lukemaan ja pannut hänet Filipstadin
          kaupunginkouluun aikoen hänestä tehdä papin. Kouluaikanaan hän oli lukenut
          monia vanhoja kirjoja, etenkin erästä »Ungdomens fägnad», jossa oli kerrottu
          maailman seitsemästä ihmeestä, samaten siitäkin, miten suomalaiset tulivat
          nykyisille asuinsijoilleen. Pappi oli <span class="page-number"
          id="p243">[s. 243]</span>hänelle selittänyt, että nämä maakunnat ennen
          olivat olleet yhtenä salona, mutta että suomalaiset ne ensiksi olivat
          asuttaneet ja viljelleet. Hän oli kertonut, että kolme suomalaista muinoin
          oli tullut näille maille. Kaikilla heillä oli ollut sellainen kirjelmä, että
          he saisivat asettua metsille, mutta ruotsalaisilla oli oikeus määrätä kuinka
          kauas heistä. Yksi oli rakentanut <i>Loka tjäll'in</i>, keksinyt rautamalmia
          ja alkanut sitä valmistaa. Paikka sai nimekseen <i>Finnhyttan</i>. Toinen
          tuli Brattforsin seurakuntaan ja paikka sai nimen <i>Finnbo</i>. Hänkin
          löysi rautamalmia ja paikkaa alettiin sanoa <i>Finnbohyttaniksi</i>. Kolmas
          meni Daglösen järven eteläpuolelle ruotsalaiseen Alphyttan kylään pyytäen
          saada asettua sen metsille. Hänen nimensä oli <i>Filippus</i>. He antoivat
          hänelle luvan asettua järven pohjoispuolelle penikulman päähän kylästä,
          luullen siten erottaneensa hänet tarpeeksi loitolle. Itse hän asuikin
          etäällä rannasta, paikalla, missä nykyään sijaitsee patruuna Mullbergin
          talo. Mutta rannalle hän rakensi tammesta nuottakodan, joka uutena ja
          valkeana pisti järvellä kulkijain silmään. He sanoivat tammikodan
          nähdessään: »Se Filips stad.» (Katsoppa Filipin asuntoa!) Hänkin löysi
          rautamalmia 1 ½ penikulmaa pohjoiselta rannalta, ja sen paikan nimi on vielä
          nytkin <i>Finnmåsgrufva</i>. Hän sai kuninkaalta luvan perustaa
          <i>Finnhyttanin</i>. Mutta hän ei sitä voinut yksin käyttää, joten sinne
          tuli paljon muita, jotka asettuivat vakinaisesti paikalle asumaan.
          Vähitellen syntyi sinne kauppakaupunki, joka sai nimen Filipstad.
        </p>
        <p class="paragraph">
          Kun Risto Kemppainen jonkun aikaa oli käynyt Filipstadin koulua, lähetettiin
          hänet Karlstadin lukioon. Hän ei silloin vielä ollut täyttänyt 12 vuotta.
          Mutta oltuaan kaupungissa 14 päivää hän karkasi. Kysyessäni miksi, vastasi
          hän ensin, ettei viitsinyt lukea, mutta kun sanoin, ettei se ole totta ja
          että hän varmaankin oli tehnyt jonkun poikamaisen kepposen, vastasi hän
          vain: »Se on jo ollutta ja mennyttä lapsuuden hullutusta.» Ja vaikka kuinka
          yritin saada häntä ilmaisemaan syyn, en saanut häntä sitä kertomaan. Hän oli
          karannut perjantaiaamuna, tornikello löi 7 hänen mennessään yli Karlstadin
          sillan. Kuljettuaan lähes 6 penikulmaa oli hän yöllä sivuuttanut
          Filipstadin, missä hän Filip<span class="page-number" id="p244">[s.
          244]</span>hyttanissa oli kiertänyt kaupungin ohi. Solbrossa oli aurinko
          noussut ja lauantaina hän oli jo kotonaan, käveltyään 11 penikulmaa
          Karlstadista, 5 Filipstadista. Äiti oli ollut silloin leskenä ja hyvin
          suruissaan pojan käytöksen vuoksi. Mutta mihinkään kouluun häntä ei enää
          pantu. Pian häntä kuulutuksin etsittiin, nimittäin siten, että sen ja sen
          ikäinen poika oli kadonnut tietymätöntä minne. Sillä hän ei kellekään ollut
          ilmaissut pakoaan eikä tiedetty, oliko hän hukkunut veteen vai tuleen. Äidin
          talo oli sillä aikaa joutunut Liljendalin tehtaalle ja vuokrattu eräälle
          Myhrmanille. Poika ei tahtonut joutua hänen alustalaisekseen. Hän siis tuli
          räätäliksi, joka 9 vuotta kuljeksi suomalaismetsissä ja muuallakin
          neulomassa. V. 1775 hän osti nykyisen talonsa täällä Slättenissä 2 200
          hopeataalarilla Fredriksbergin tehtaalta ja otti itselleen Kroktorpista
          vaimon. Hän osasi vieläkin vähä latinaa lukien Isämeidän ja muutamia
          rukouksia latinaksi. Hänellä oli nyt viisas ja toimelias poika lautamiehenä.
          Hän oli paikkakunnalla ostanut nelisen taloa, jotka tehtaalle jäämistään
          veloista olivat joutuneet huutokaupattaviksi. Senpä vuoksi ei kylässä eikä
          edes näillä metsillä olekaan yhtään taloa viime vuosina joutunut tehtaan
          haltuun, sillä ne ovat auttaneet toisiaan. Mutta itse Jernan pitäjästä on
          kolmas osa liitetty tehtaaseen.
        </p>
        <p class="paragraph">
          Kun <i>Jerna</i> nyt on Näsin pitäjän kappeli, vaikka Näs onkin paljon
          pienempi, maksoivat he rovastille joka 30 kykästä (10 lyhdettä, 3 kappaa)
          viljaa ja 2 naulaa lehmää kohti voita, mutta jos lehmiä on enemmän kuin 4
          vain naulan. Rovasti lähettääkin joka vuosi talonpojan, joka itse on
          maksuista vapaa, laskemaan kykät pelloilla eikä kukaan saa puida, ennenkuin
          mies on käynyt tarkastamassa. Mutta v. 1810 tuli kuninkaallinen käsky, että
          ne pitäjäläiset ja papit, jotka sopivat keskenään määrätyistä papinjyvistä,
          saisivat ne sitenkin suorittaa, mutta sopimuksen täytyi jäädä voimaan 70
          vuodeksi tahi ainaiseksi. Sen johdosta jernalaiset nyt vaativat rovastia
          kuuluttamaan kirkonkokouksen, joten he saisivat siitä neuvotella. Sekä
          pitäjäläiset että suomalaiset olisivat mielellään tahtoneet tehdä
          sopimuksia, luullen siten pääsevänsä helpommalla ja papinkin saavan
          vakinaisemman <span class="page-number" id="p245">[s. 245]</span>palkan.
          Mutta pappi oli kehoittanut odottamaan, jotta nähtäisiin, miten muut pitäjät
          menettelivät. Ja vaikka taalalaiset jo useat kerrat ovat anoneet, että asia
          uudelleen otettaisiin esille, ei kokousta ole pidetty. Mutta suomalaiset
          ovat uhanneet vedota kuninkaaseen, sillä entinen menetelmä, ettei tarpeen
          vaatiessa saa puida, on heille hankala. Pappi otti silloin heidän
          anomuksensa huomioon ja määräsi, kuinka paljon suunnilleen yhteensä hän
          vaati koko suomalaismetsiltä. Suomalaiset pitivät kokouksen ja määräsivät,
          miten paljon kunkin oli maksettava. Pappi oli saapa 41 kappaa 9 kannua
          ohria, 39 kappaa 15 kannua sekaviljaa ja 4 leiviskää 19 naulaa voita.
          Kumpikin puoli oli tyytyväinen. Päätettiin, että tulipa talo ruti köyhäksi
          tahi äveriääksi, olivat papin saatavat samat ja jos joku talo jäi autioksi,
          saivat toiset maksaa sen verot. Mutta jos uusia tiloja perustettaisiin, ei
          pappi niistä saisi mitään, mutta jos ne olisivat varakkaita, olisi vanhojen
          talojen maksettava pieni lisä. — Niilo Iivarinpoika Tyngsjössä on samalla
          tavoin sopinut edellisen papin kanssa, mutta nykyinen tahtoo sitoumuksen
          purettavaksi ja siitä he nyt käräjöivät.
        </p>
        <p class="paragraph">
          <i>Putkola</i>, ruotsiksi <i>Slätten</i>, on saanut ruotsalaisen nimensä
          siitä, että tämä kylä, jossa on 5 taloa, 28 asukasta, sijaitsee matalalla
          kaskimaan paikalla, joka on tasainen ja kolmelta puolen soiden ympäröimä.
          Kylään tuli ensin, n. 200 vuotta sitten <i>Lasse Mikkelinpoika
          Putkoinen</i>. Muudan Lasse Lassenpoika Putkoinen löi n. 100 vuotta sitten
          <i>Niipa</i> nimisen naapurinsa kuoliaaksi. Niipa lienee ollut Flatenista
          kotoisin, sillä siellä hänellä oli sukulaisia, mutta hän muutti tänne
          nykyiseen Kemppaisen taloon. Niipan piti mennä Jernan nimismiehelle
          kantelemaan sitä, että Lasse Lassenpoika Putkoinen oli kaskeksi kaatanut
          petäjikköä, mistä oli suuri sakko. Mutta Putkoisen vaimo näki Niipan
          lähtevän ja kertoi siitä parhaillaan lattiapalkkeja piiluavalle miehelleen.
          Tämä sieppasi pyssyn seinältä ja juoksi jäljessä sellaisella kiireellä, että
          kirveskin unohtui toiseen käteen. Hän huusi toista pysähtymään, Niipa käänsi
          päätänsä, mutta samalla luoti suhahti suun ohi siepaten kaksi hammasta.
          Niipa läksi harppailemaan suohon, jota sen jälkeen on sanottu <i>Niipan<span
          class="page-number" id="p246">[s. 246]</span>suoksi</i>, mutta Lasse oli
          päässyt niin lähelle, että heitti kirveellä, joka osui jalkaan katkaisten
          valtimon polven alapuolelta. Niipa ei enää päässyt pakenemaan. Toinen heitti
          hänet allensa, leikkasi suun halki korvia myöten kysyen, oliko se entisen
          kokoinen. Sitten hän karsi molemmat korvat kysyen, kuuliko hän hyvin.
          Rääkättyään Niipaa hän otti tämän lopulta hengiltä. Avunhuudot olivat
          kuuluneet Kroktorpiin. Sieltä mies kiiruhti katsomaan, mitä oli tekeillä.
          Silloin Niipa vielä oli ollut hengissä. Mutta mies ei uskaltanut yksin mennä
          sinne peläten, että hänen itsensäkin kävisi samoin. Hän meni hakemaan miehiä
          apuun. Sillä aikaa Putkoinen oli kotoa hakenut poikansa kantamaan piiloon
          ruumista. Sen he heittivät Ör-jokeen. Lasse joutui pian köysiin ja hänet
          vietiin Falunin vankilaan. Mutta vaimo leipoi kakkuun viilan auttaakseen
          siten miestänsä karkaamaan. Vankilassa oli ollut 13 vankia. Putkoinen antoi
          viilan kiertää kaikkien kesken. Yhden viilatessa kahleitaan muut tanssivat
          lattialla, jotta ei mitään kuuluisi. Vartija oli kysynyt, mitä he melusivat.
          Lasse, joka oli ikkunan ääressä rallatellut, oli vastannut: »Tanssimme,
          ettei tule ikävä». Vartija meni tiehensä antaen heidän tanssia.
        </p>
        <p class="paragraph">
          Eräänä aamuna, kun vahti tuli vankien huoneeseen, olivat kaikki tipo
          tiessään, yhtä lukuunottamatta. Vahdin kysyessä, miksi hän ei seurannut
          toisia, tämä vastasi: »Siksi, etten muuta pahaa ole tehnyt kuin rakastellut
          naisia.» Siitä syystä hän täällä istuikin ja piti hänen päästä seuraavana
          päivänä vapaalle jalalle. Mutta nyt hän sai vielä istua 14 päivää, kun ei
          ilmiantanut muiden salahanketta. Vangit olivat vaatteista punoneet köyden ja
          sitä myöten laskeutuneet alas ikkunasta. Mutta yksi putosi niin pahoin, että
          meni tainnoksiin. Seuraavana päivänä hänet tavattiin kaupungin kadulta. Muut
          ja Lasse mukana pakenivat Norjaan. Hän kirjoitti vaimolleen, että tämä
          tulisi sinne, mutta kun vaimoa ei kuulunut, meni hän uusiin naimisiin. Hänen
          entinen vaimonsakin otti uuden miehen, nimittäin Juho Kallenpoika
          <i>Kärvisen</i>, joka oli sellainen seikkailija ja hurjistelija, että
          hävitti koko talon. Hän rakensi useita rakennuksia ja uhkean talon, josta
          tuli velkaiseksi. Hän ajoi 10 hevostakin kuoliaaksi. <span
          class="page-number" id="p247">[s. 247]</span>Niin joutui talo taas
          Fredriksbergin tehtaalle, jolta Risto sen oli ostanut. Yhden hevosen ajoi
          hän kuoliaaksi siten, että tuodessaan Gustafsströmistä tynnyrin rukiita
          hevosen selässä hän kulkiessaan Svartelvin yli istui itsekin selkään,
          etteivät jalat kastuisi. Kun hevosen piti nousta ylös jyrkkää joenäyrästä,
          katkesi siltä selkäranka.
        </p>
        <p class="paragraph">
          Minun piti nyt mennä Roxåsenin, Brindåsenin, Vakerskogin ja Örskogin kautta
          Kroktorpiin. Mutta kun juttuutin liian kauan ukko Kemppaista, menin suoraan
          Kroktorpiin.
        </p>
        <p class="paragraph">
          <i>Roxåsenin</i> ensimmäistä asukasta on sanottu <i>»Kissan
          Käiväräiseksi»</i>, hän kun oli kissojen kuohitsija. Hänellä oli 3 tytärtä.
          Heikki Matinpoika <i>Tyhönen</i> nai yhden tullen kotivävyksi, mutta kauan
          hän epäröi, ennenkuin otti niin rumannimisen appiukon — mutta talo taivutti
          miehen mielen.
        </p>
        <p class="paragraph">
          »Saksan suutariksi» nimitetty mies muutti äitinsä kera ensimmäisenä
          Brindåseniin. Hän oli aviottomasti syntynyt. Äiti oli suomalainen ja Riston
          isän oli jo kerran kihlautunutkin, mutta pojat saivat hänet tuumasta
          luopumaan. Mutta kun ukko ei tiennyt, miten pääsisi eroon, neuvoivat he vähä
          väliä kurittamaan morsianta ja ukko pehmittelikin tätä koko usein. Nainen
          haastoi ukon käräjiin siitä, ettei tämä mennyt naimisiin, vaikka he olivat
          kihloissa, sillä hän luuli ukon maksavan 300 taalaria päästäkseen eroon. Kun
          tuomari kysyi ukolta, aikoiko hän ottaa naisen vaimokseen, vastasi tämä:
          »Totta kaiketi.» Silloin kirkaisi nainen: »Herra Jeesus minua auttakoon! Hän
          tappaa minut!» Mutta ukko selitteli, että hän aikoo pitää eukkonsa vain
          kotikurissa, ellei tämä muuten ota oppiakseen. Ja niinpä hän muijasta pääsi.
        </p>
        <p class="paragraph">
          Matkallani Kroktorpiin, jonne oli neljännes, näin omituisen portin. Se näet
          oli tehty yhdestä ainoasta puusta, joka oli kasvanut ryssän kirjaimen ш:n
          näköiseksi.
        </p>
        <p class="paragraph">
          <i>Rynkään</i> (Kroktorp) tullessani tapasin muutamia vankkoja suomalaisia.
          Isäntäni Lasse <i>Kavia</i> eli »Krok-Lasse», »Stamp-Lasse», kuten häntä
          sanottiin, siksi että hän ontui vasenta jalkaansa, sanoi haasian kaatuneen
          jalalleen. Eukko oli samaten lysmäjalka, ja samaten heidän 3 aikuista
          poikaansa ja 2 tytärtään ontuivat. Huomasin, että sekä tässä että muissakin
          kylissä oli ontuvia, etenkin vanhoja ihmisiä, <span class="page-number"
          id="p248">[s. 248]</span>sangen paljon. He sanoivat sen johtuvan luuvalosta,
          mihin oli syynä ankara työ kivikkoisilla pelloilla, miilunpoltossa j.n.e.
          Mutta sitä en usko. Tämä vioittuma periytyy lapsiin, sillä vaikka nämä
          syntyvät terveinä ja pirteinä, tulevat he suurempina viallisiksi.
          Kirkkoherra kertoi, että Säron pitäjän Heden kylässä miltei kaikki ontuivat,
          siksi sanoivatkin ruotsalaiset lynkyttäjistä »det är en Heare» s.o. hän on
          Hedeniläinen. Olisipa syytä fyysillisesti ja lääketieteellisesti lähemmin
          tutkia tuota ilmiötä.
        </p>
        <p class="paragraph">
          Nyt kuulin toisenlaisen kertomuksen Niipan murhasta. Hänen sanottiin olleen
          ilkeä ja suvaitsematon ihminen. Ja hänen vaimonsa, joka miehen poissa
          ollessa oli suhteissa erääseen Tikkaiseen, oli häijynilkinen, kun mies siitä
          moitti. Vaimo kanteli aina veljelleen, Putkoiselle, mitä Niipa sanoi ja
          teki. Kun Niipan piti torstaina mennä kirkolle, ei suinkaan kantelemaan
          Putkoisesta, vaan ollakseen perjantaina, rukouspäivänä, perillä, Putkoinen
          murhasi hänet, kuten kerrottiin ja iskiessään puukolla sanoi: »Tässä on
          siitä ja tässä on siitä!» Ei kukaan mennyt katsomaan, vaikka avunhuudot
          kuultiin. Putkoinen meni sitten kirkolle ja ripille. Tämän kertomuksen
          mukaan karanneita vankeja oli 7 ja meni Putkoisen vaimo aluksi miehensä
          jäljissä Norjaan. Norjalaiset sitoivat miehen ja veivät Örebrohon odottaen
          jernalaisilta suurta palkintoa. Mutta nämä sanoivat: »Kyllä meillä on
          tarpeeksi veroja, pitääkö meidän vielä ostaa tuo teurastajakin.» Norjalaiset
          veivät Putkoisen mennessään takaisin, sillä olihan hän taitava seppä.
        </p>
        <p class="paragraph">
          Annoin poikien ja tyttöjen laulella aina puoleenyöhön. Sitten menin heidän
          kanssaan aittaan nukkumaan, vierustovereinani kaksi ikäistäni poikaa.
          Kirjoitin huvikseni muutamia tyttöjen ruotsinkielisiä lauluja, esim. »En
          liten kärleksvisa jag skrifver till dig» — — ja »Det voro två ädeliga
          konungabarn» — — Näin eilen vanhan alkuperäisen käsikirjoituksen, jonka oli
          kirjoittanut sotamies Erik Larsson Dalgren, joka oli seurannut Kaarle
          XII:ta, joutunut Pultavassa vangiksi ja viety Siperiaan, mistä hänen lopulta
          onnistui paeta. Käsikirjoituksen, jossa oli useita piirustuksia sain 12
          killingillä.<a href="#fn12" id="fnref12"><sup>[12]</sup></a>
        </p>
        <span class="page-number" id="p249">[s. 249]</span>
        <p class="paragraph">
          <i>Rynkä</i> on melkoisen vanha kylä. Kolme veljestä, Pauli, Sigfrid ja Olli
          Hannunpoika <i>Vilhuinen</i> tulivat Kaarle XI:n aikana Suomesta. Hekin
          asettuivat aluksi Norjan rajalle, mutta tulivat sitten muutaman vuoden
          kuluttua tänne. Pauli ja Sigfrid Vilhuinen asuivat aluksi yhdessä
          jälkimmäisen torpassa, mutta Pauli muutti myöhemmin Vilhulaan ja kolmas veli
          meni Rynkään sen ensimmäiseksi asukkaaksi. Ollessaan lehdossä iski hän
          polveensa tullen eliniäkseen lynkyttäjäksi. Siitä sai paikka nimen
          <i>Rynkä</i> (Kroktorp). Täällä on vieläkin aitta, jossa on vuosikuku 1693.
          Ollilla oli poika, <i>Matti</i> Ollinpoika ja tyttäret <i>Maija</i> ja
          <i>Anna</i>. Anna otti miehekseen Tahvana <i>Käiväräisen</i> Dunderbergistä
          ja Maija <i>Lassi Rautiaisen</i> Säfsenistä muuttaen sinne, missä nyt Lassi
          Lassinpoika (Stamp-Lasse) asuu. Se oli silloin uutisasutus. Matti
          Ollinpojalla oli monta lasta. Hän oli kahdesti naimisissa, ensin
          <i>Karjalaisen</i> kanssa Laggåsenista ja sitten <i>Vappu Kavian</i> kanssa.
          Hän myi tilansa <i>Jussi Muhoiselle</i> Äppelbon suomalaismetsistä. Mutta
          hän sai asua vain 5 vuotta, kun <i>Annikka</i> Matintytär, jonka mies oli
          <i>Antti Antinpoika Urpinen</i>, osti sen suvulle takaisin. Sitten muutti
          Muhoinen <i>Voahermäelle</i> (Lönnhöjden). Annikalla oli kaksi tytärtä,
          <i>Kaisa</i> ja <i>Kirsti</i>. Kaisa otti miehekseen Pekka Matinpojan
          Tyynistä. (Heillä ei ollut suomalaista sukunimeä, samaten lienee Gåsbornin
          ja Bergslagenin suomalaisten laita. He eivät siis liene savolaisia). Hänen
          poikansa <i>Antti Antinpoika</i> elää vieläkin ja on naimisissa. Kirstin
          mies oli Hannu Hannunpoika <i>Vilhuinen</i> Digerlian <i>Vilhulasta</i>.
          (Myöskin Vermlannin Dalbyssä on suomalaiskylä Vilhula, ruotsiksi Digerliden,
          joka on Vilhuisen raivaama). Hänen poikansa Hannu Hannunpoika elää
          niinikään, on 60:n ikäinen, osaa hyvin suomea ja oli isäntänäni siellä
          ollessani. Maija Matintytärellä ja hänen miehellään <i>Lasse
          Rautiaisella</i> oli 3 tytärtä: Magdaleena Lassentytär, mies Lasse
          Tahvananpoika <i>Kavia</i>, jolla ei ollut asuntoa, mutta 3 lasta:
          <i>Lasse</i> Lassenpoika, <i>Mari</i> ja <i>Kirsti</i> Lassentytär. Lasse
          Lassenpoika oli kolmasti naimisissa: Ensimmäisen kerran Anna Ollintytär
          <i>Pulkin</i> kanssa Örskogista, toistamiseen Nilsjöstä Maija Matintytär
          <i>Pasaisen</i> kanssa. Hänellä oli 8 lasta, jotka kaikki elävät vielä ja
          <span class="page-number" id="p250">[s. 250]</span>joista Lasse Lassenpoika
          (Stamp-Lasse) asuu vanhalla konnulla ja hänen sisarensa <i>Kirsti</i> on
          naimisissa Putkolassa Risto Kemppaisen kanssa.
        </p>
        <p class="paragraph">
          Kolmannen tämän kylän talon, »Reppugården», on Piki-Pekka (Beck-Per),
          Bergslagin suomalainen, jolla ei ole suomalaista sukunimeä, rakentanut. Hän
          sai nimensä siten, että koiruuttaan pisti vanhan ämmän piippuun pikeä
          pohjalle ja tupakkaa päällimmäiseksi. Siitä oli muija niin kimmastunut, että
          oli sanonut: »Kun pistit pikeä piippuuni, niin saat olla Piki-Pekka niin
          kauan kuin elät». Ja niinpä kävikin. Vieläpä hänen poikaansa Mattiakin
          sanotaan Piki-Matiksi. Hän elää vielä ja on jo vanha mies.
        </p>
        <p class="paragraph">
          Örskogissa en käynyt taloissa. Taneli Heikinpoika <i>Hotakka</i> oli
          ensimmäisenä tullut tänne Suomesta. Hänen toinen veljensä Pekka Heikinpoika
          Hotakka asui ensin Vakerskogissa, kolmas veli Gåsbornin pitäjän Lakeråsissa,
          mistä tulivat tänne. Suku on alenevassa polvessa seuraava: 1) Taneli
          Heikinpoika 2) Jaakko Tanelinpoika, 3) Taneli Jaakonpoika, 4) Jussi
          Tanelinpoika, joka vieläkin elää. Toiseen taloon tuli Olli Ollinpoika
          <i>Vilhuinen</i> Niilo Ollinpoika Pulkkiselle vävyksi. Kylässä oli 3 taloa
          12 henkeä.
        </p>
        <p class="paragraph">
          <i>Bertilsbergkin</i> kuuluu Jernan kappeliin. Siinä on 2 taloa ja 18
          asujaa. Ensimmäisenä tuli kylään noin 100 vuotta sitten Pertti Ollinpoika
          <i>Liitiäinen</i> Norjan rajalta. Hänen pojanpoikansa Juho ja Antti
          Antinpoika jäivät molempiin taloihin asumaan.
        </p>
        <p class="paragraph">
          <i>Brindåsenin</i> kylässäkään en käynyt. Jälkeenpäin kaduin, etten sinne
          poikennut. Siellä asuu yhdessä talossa 6 henkeä. Juho Ristonpoika Tyynistä
          osti sen »Saksan-suutarilta», josta jo olen puhunut.
        </p>
        <p class="paragraph">
          <i>Vakramin</i> kylään, jossa on 3 taloa, 17 henkeä, en myöskään mennyt.
          Kalle Juhonpoika <i>Teiskinen</i> Laggsundista asui siellä ensin. Hänen
          jälkeläisistään on yhdessä talossa Kalle Kallenpoika ja toisessa Putkoinen.
        </p>
        <p class="paragraph">
          <i>Vakerskog</i>, jossa oli 5 taloa, 25 henkeä, jäi samaten käymättä.
          <i>Pekka Heikinpoika Hotakka</i> Lakeråsin suomalaismetsistä tuli
          toistasataa vuotta sitten tähän kylään. Nyt siellä asuu <i>Liitiäisiä</i> ja
          <i>Tyyhyisiä</i>, täten on aljettu nimittää <span class="page-number"
          id="p251">[s. 251]</span>Tyystä tulleita. Sain rynkäläisen ukon, Kustaa
          Muhoisen, opastamaan suorinta tietä Digerlideniin, sillä tahdoin päästä
          sinne lauantai-iltana kylpemään. Olin näet kuullut, että siellä kylvettiin
          kesällä joka ilta, mutta talvella vain lauantaisin. Sain siis taas kulkea
          Flatbergin, Käringbergin ja Fäbodarnen sivu. Läksimme taipaleelle klo 3 ip.,
          mutta ukko kulki niin hitaasti, että vasta pilkko pimeässä 7 ajoissa tulimme
          Digerlideniin. Saunat höyrysivät parhaillaan. Menimme Hannunpojan taloon. En
          aluksi ollut ollenkaan ymmärtävinäni suomea, vaan annoin oppaani puhua
          minusta, mitä hän halusi. Syötyämme illallisen menimme suureen ja avaraan
          saunaan. Siellä oli naisia ja miehiä sekaisin kylpemässä. Minä hiivin muiden
          joukkoon. He sanoivat siltä tuntevansa minut savolaiseksi, että otin
          kuumemmat löylyt kuin muut. He kävivät vähä väliä ulkona vilvoittelemassa,
          mutta sanoivat, etteivät talvella uskaltaneet heittäytyä lumeen eivätkä
          kesällä valella ruumistaan kylmällä vedellä.
        </p>
        <p class="paragraph">
          Istuskelimme kauan kuumassa pirtissä rupatellen yhtä ja toista. Lopulta
          kehoitti isäntä minua menemään piian viereen nukkumaan ja häntä vähän
          piristyttämään. Mutta minä annoin palttua piialle, sillä hän oli kurvan
          näköinen ja oli ollut kaksi vuotta kuppatautiparantolassa. Menin
          tallinparvelle nukkumaan Qvarnbergin työmiehen kanssa. Mutta tyttö tulikin
          sinne sillä tekosyyllä, että hän muka toi juomavettä, sanoipa vielä, ettei
          voisi jäädä, niinkuin häntä siihen kukaan olisi kehoittanutkaan. Hän meni
          naapuritaloon ja toi sieltä nuoren tytön luoksemme. Mutta kun juuri olin
          nukkumaisillani, en heistä välittänyt, vaikka he kuinka ympärilläni
          hyppelivät. Mutta kun seuraavana aamuna näin tuon toisen tytön, niin totta
          tosiaan kaduin epäkohteliaisuuttani, kun en ollut hänelle suonut tilaa
          vieressäni. Sillä hän oli todellakin niin harvinaisen kaunis, etten ole
          nähnyt monta hänen vertaistaan.
        </p>
        <p class="paragraph">
          Seuraavana päivänä, sunnuntaina syyskuun 14:ntenä, pidimme hartaushetken.
          Minä luin läsnäolevain hengelliseksi ravinnoksi pitkän lorotuksen vanhasta
          postillasta. Isäntäni sitä vastoin meni jo aamuvarhaisella Vesterfalletin
          kylään lankonsa luo viinaa juomaan, sillä hän oli kuullut, <span
          class="page-number" id="p252">[s. 252]</span>että tämä sillä viikolla oli
          polttanut ¼ tynnyriä rukiita viinaksi. Hän pyysi minuakin mukaansa ja sanoi,
          että siellä varmaankin tanssittaisiin ja että siellä oli koolla Näfveråsin
          ja Närsen nuoriso.
        </p>
        <p class="paragraph">
          <i>Vilhulaan</i> (Digerlideniin) rakensi ensimmäisen pirtin Paul Hannunpoika
          Vilhuinen ja sai lupakirjan helmik. 29 p:nä 1670. Hän tuli Sigfridstorpista,
          joka oli perustettu muutamia vuosia varhemmin. Muutamissa paikoin kylän
          ympäristöllä näkyi vieläkin vanhoja asuinsijoja. Esim. Hemfalletissa,
          kylästä koilliseen, on sellaisia neljä ja <i>Tervasaholla</i> (Tjärfallet),
          ¼ länteen, yksi. Kylästä neljännes länteen käsin on vanha suomalaisasutus,
          joka jäi autioksi siitä syystä, että sen asukas oli täynnä koiruutta, jonka
          tähden pirtti hävitettiin ja mies karkoitettiin. Nyt siinä on taalalaisten
          karjamajoja.
        </p>
        <p class="paragraph">
          <i>Flatberg</i> jäi käymättä. <i>Erkki Heikinpoika Turpoinen</i> on sinne
          rakentanut pirtin v. 1776. Hänen jälkeensä tuli <i>Lasse Juhonpoika
          Pasainen</i>. Torpan rakensi <i>Heikki Juhonpoika Hyyryläinen</i>
          Flatåsenista. Nyt siellä asuu <i>Erkki Erkinpoika Kauppinen</i> Näsin
          Löfkullan metsiltä.
        </p>
        <p class="paragraph">
          <i>Käringbergin</i> on ottanut viljelykseen <i>Lasse Matinpoika Manninen</i>
          Flatbergistä myyden sen sitten Fredriksbergin sepälle Gustaf Hibbertille.
        </p>
        <p class="paragraph">
          <i>Fäbodarnessa</i> asuu <i>Hyyryläisen</i> suku. Kylä on syntynyt myöhään,
          joten en sielläkään käynyt. Siellä oli varhemmin flatbergiläisten
          karjamajoja.
        </p>
        <p class="paragraph">
          Syötyäni päivällisen jätin Digerlidenin mennen <i>Sipin torppaan</i>
          (Sigfridstorp), jonne oli ¼. Tytöt lupasivat saattaa saman tien kuin menivät
          puolukkaan, mutta he eivät joutuneet ajoissa, joten en heitä odotellut. Sain
          toki miehen saattajaksi. Tiellä puhalteli paimentyttö torvellaan minulle
          useita kauniita soittoja. Sipin torppaan menin tavatakseni <i>Paul
          Hannunpoika Vilhuista</i>, jonka piti olla suuri tietäjä ja runolaulaja.
          Mutta hän ei ollutkaan kotona. Olisin kyllä häntä odotellut iltaan asti ja
          palannut Digerlidenin tyttöjen luo yöksi, mutta luulin, että Vestfalletissa
          olisi tanssit ja riensin sinne. Palasin siis Sipin torpasta Digerlideniin ja
          sieltä läksin yksin Vesterfalletia kohti. Aurinko oli jo laskenut ja sinne
          oli ½ penikulmaa. Tien varrelta söin puolukoita ja <span class="page-number"
          id="p253">[s. 253]</span>jouduin eksyksiin, joten jouduin <i>Nyyrylään</i>
          (Näfveråsen), joka on <i>Nyyryläisten</i> pesäpaikka. En viipynyt siellä
          kauan, vaan menin erään vaimon opastamana Vesterfalletiin. Siellä olikin
          vain 3 miestä ja puolihutikkainen isäntäni <i>Hannu Vilhuinen</i>. Viina oli
          ennätetty viedä Ulriksbergiin, ennenkuin Hannu oli taloon tullut. Toki sitä
          oli sen verran, että hän sai kaulansa kastetuksi. Nuorisosta ei ollut
          tietoakaan ja minua harmitti, että ollenkaan olin kiiruhtanut tänne sen
          sijaan että olisin jäänyt Digerlideniin.
        </p>
        <p class="paragraph">
          <i>Vestfallet</i> on yksinäinen talo, jonka on rakentanut 27 vuotta sitten
          <i>Lasse Erkinpoika Sormuinen</i> Näsistä. Hän elää vielä. Hän teki minulle
          niin lukuisia kysymyksiä, etten ennättänyt edes puoliinkaan vastata.
          Kuultuaan, että olin Savosta kotoisin, kysyi hän, löytäisinkö tuon maakunnan
          kartalta ja kun myönnyttelin lähetti hän poikansa tuomaan kartan. Tämä toi
          Djurbergin pienen kartan, ja kun näytin Savon ja muitakin paikkoja, selitti
          hän heti, että minä olin korkeasti oppinut mies ja suurempi herra kuin
          kukaan aavisti. Hän koetti saada minut jäämään yöksi, mutta minä painalsin
          mennä <i>Sormulaan</i>, jonne oli ¼ penikulmaa.
        </p>
        <p class="paragraph">
          <i>Sormulassa</i> (Närsjön) on kaksi rikasta taloa. Kylä on korkealla mäellä
          ja siitä on niin kaunis näköala, etten moista ole Suomessakaan nähnyt.
          Alapuolella on kaunis Närsjön selkä tuhansine poukamineen ja lahtineen ja
          ihanine saarineen, joita on kuin useana vyönä. Järven toisella rannalla
          näkyy kyliä ja taloja. Sanalla sanoen, tämän näköalan kannattaisi panna
          lasin alle kehyksiin. Yöksi jäin <i>Olli Erkinpoika Sormuisen</i> taloon.
          Hän tuntui aluksi pidättyvältä ja epäilevältä, mutta nähtyään passini ja
          ennätettyäni hetkisen jutella tulimme tuttavallisiksi.
        </p>
        <p class="paragraph">
          <i>Jyrki Olavinpoika Sormuinen</i> oli ensinnä tullut Suomesta ja rakentanut
          itselleen talon. Hänen papinkirjansa on aina viime aikoihin asti ollut
          tallella, mutta hävinnyt äskettäin. Se oli ollut nuhraantunut ja rikkinäinen
          ja muste niin haalistunutta, että tuskin saattoi sitä lukea. Hän sanoi
          muistelevansa, että se oli kirjoitettu Rautalammilla lokakuussa 1635, mutta
          papin tai kylän nimeä hän ei muistanut. Se oli annettu yhdelle henkilölle.
          Isäntäni oli tästä alenevassa <span class="page-number" id="p254">[s.
          254]</span>polvessa seitsemäs, nimittäin: 1) Yrjänä Ollinpoika, 2) Olli
          Yrjänänpoika, 3) Heikki Ollinpoika, 4) Heikki Heikinpoika, 5) Olli
          Heikinpoika, 6) Erkki Ollinpoika ja Olli Erkinpoika. Vanha asumus oli ollut
          lähempänä rantaa, mutta v. 1758 olivat veljekset Erkki ja Olli Ollinpoika
          jakaneet tilan kahtia. Olli Ollinpoika sai vävykseen <i>Erkki Lassenpoika
          Putkoisen</i>, siten oli Putkoisia tullut kylään. Kappaleen matkaa
          Sormulasta on Närsjön niemekkeellä Mörtnäs eli Laknäs, Näsin rovastin
          karjamaja, missä hän pitää 40 lehmää ja kaksi piikaa. Siellä asui Sormuisen
          tullessa <i>Ampiainen</i>. Hän oli itse ollut hyvä ja rehellinen mies, mutta
          hänellä oli 7 vallatonta ja ilkivaltaista poikaa. He olivat olleet rivakkoja
          miehiä, mutta suuria heittiöitä ja pahantekijöitä. Valtamaantie kulki
          silloin täältä sivuitse ja kun ihmisiä meni kirkolle, niin he varastivat ja
          rosvosivat. Taalalaiset usein valittivat siitä käräjillä, mutta kun heitä ei
          saatu oikeuteen, julistettiin lopuksi sellainen päätös, että missä ikinä
          joku noista Ampiaisista tavattaisiin, saisi heidät ampua. Kun oli luettu
          niin ankara tuomio, pakenivat he paikkakunnalta ja talo jäi kylmilleen. Yksi
          veljeksistä oli väkisin maannut oman sisarensa ja pakeni sitten Norjaan.
          Toinen veli hukkui. Tuuli vei ruuhen Kaviansaarelta hänen ollessaan siellä
          kalanpyydyksiään katsomassa. Saarelta ei ollut pitkälti rannalle eikä
          myöskään syvää. Mutta pohja oli niin liejuinen, että jalat vajosivat pohjaan
          ja niin hän hukkui. Viimeinen paikkakunnalle jäänyt veli meni varkaisiin
          taalalaisten Kråkbo nimiselle karjamajalle. Nuori taalalainen nukkui pyssy
          päänalusen vieressä siinä majassa, johon Ampiainen katon kautta yritti
          murtautua. Taalalainen uhkasi ampua. »Ammu minua sinne ja ammu minua tänne»,
          sanoi Ampiainen murtautuen edelleen sisälle. Toinen laukaisi ja Ampiainen
          mötkähti kuolleena maahan. He olivat haudanneet hänet sitten läheiseen
          suohon, mutta myöhemmin kaivaneet sieltä esille ja upottaneet hänet toiseen
          etäämpänä olevaan suohon. Suvun muistona on lähellä järven rantaa suuri
          veden pinnan yläpuolella oleva tasapintainen kivi, jolla Ampiainen oli
          uhrannut. Sitä sanotaan vieläkin <i>Ampiaisen pöydäksi</i>. Heidän suurta
          tilaansa ei kukaan yksityinen saanut, vaan <span class="page-number"
          id="p255">[s. 255]</span>kruunu määräsi, että karkoittajien tuli maksaa
          tilan verot. Niinpä tilan oikeudetkin siirtyivät koko pitäjälle, joka sai
          maksaa verot. Kun ei talosta osuutta riittänyt kaikille, päättivät he kauan
          neuvoteltuaan lahjoittaa tilan pappilaan. Rovasti haki heti lainhuudon. Ja
          vielä nykyäänkin pappi nauttii tilan tulot, mutta pitäjä maksaa verot.
        </p>
        <p class="paragraph">
          Menin isännän seurassa toiseen taloon istuen ja pakinoiden siellä kauan.
          Mentyämme kotiin ja syötyämme iltaista tuli taloon lauma tyttöjä, jotka
          panin laulamaan. Niiden joukossa olivat pappilan piiatkin, jotka olivat
          tulleet karjamajoilta, luultavasti minua töllistelemään. Eräs tytöistä,
          Kaarina, osasi huikean paljon lauluja. Minä kirjoitin muistiin kaksi niistä,
          nimittäin laulut: »Skatan sitter på taket och talar med sina döttrar» — — —
          ja »Der bodde en gubbe i granngården vår, men märk hur det gick!» Hän sanoi
          sen oppineensa pappilan maisterilta, samaten erään toisen kovin ruokottoman
          laulun. Minä laulatin heitä puoleen yöhön asti. Menimme toiseen tupaan,
          missä ei ollut vanhuksia nukkumassa voidaksemme mekastaa rauhassa.
          Suomalaistytöt ja taalalaistytöt pyysivät minua jäämään luoksensa yöksi,
          mutta en välittänyt, vaan menin nukkumaan.
        </p>
        <p class="paragraph">
          Seuraavana päivänä sain talon rengin soutajaksi Närsjön yli Ronkalaan.
          Matkalla halusin nähdä <i>»Ampiaisen pöydän»</i>, mutta soutajani ei sitä
          löytänyt ja sanoi, ettei hän sitä ollut koskaan nähnytkään. Olin vihainen ja
          äkäinen, mutta minkäpä hänelle mahdoin. Kiven pitäisi olla järven
          eteläpäässä lähellä Ampiaisten vanhaa asuinpaikkaa. Se on nelikulmainen,
          kuutiomainen sylen levyinen ja pituinen, pinta on sileä kuin pöytä ja puoli
          kyynärää vedenpinnan yläpuolella. Siinä Ampiaiset muinoin juhannusöinä
          uhrasivat, toivat sinne ruokaa ja pitivät pyhää. Soudimme saarirenkaan
          lomitse, sillä järvessä saaria lienee 53. Sitten kuljimme jokea pitkin,
          kunnes astuimme maihin, kävellen ⅛ penikulmaa kylään.
        </p>
        <p class="paragraph">
          <i>Ronkala</i> (Kölaråsen) on alkuaan <i>Pennaisen</i> perkaama. Häntä oli
          sanottu Nikki (Nils) Pennaiseksi. Mutta hän myi sen <i>Matti
          Ronkaiselle</i>, joka tuli Norjan rajoilta pakolaisena sen vuoksi, että
          erään piian vuoksi oli joutunut tappeluun ja <span class="page-number"
          id="p256">[s. 256]</span>lyönyt vastustajansa kuoliaaksi. Mihin Pennaiset
          joutuivat, ei varmuudella tiedetä, mutta luullaan heidän muuttaneen Suomeen.
          Matti Ronkaisella oli kolme poikaa: <i>Olli</i>, <i>Heikki</i> ja
          <i>Matti</i>. Matti muutti Myllymäelle, Heikki ja Olli jäivät kotitaloon.
          Heikillä oli kaksi poikaa: <i>Heikki</i> ja <i>Juhani</i>. Heikki muutti
          Hinkfalletiin ja Juhani Olli Ronkaisen talon pohjoispuolelle. Tämä oli
          syntynyt Myllymäellä, oleillut kolme vuotta Suomessa, palannut ja raivannut
          uutistilan. Hän oli 70:n ikäinen ja puhui sujuvaa suomea.
        </p>
        <p class="paragraph">
          Täällä kuulin toisenkin ja ehkä edellistä todenmukaisemman tarinan
          »Nikistä». Nimittäin, että Niki Pennainen oli nainut Närsjöstä ja että
          Juhani Ollinpojan isoisä Olli Ollinpoika Ronkainen oli tullut Norjasta ja
          ostanut Niilo Pennaisen talon ja että syynä siihen, että hän pakeni sieltä
          oli, että hän päästi miehentappajan irti. Hän oli elänyt tavattoman vanhaksi
          ja kutistunut aivan pieneksi. En enää muista keltä kuulin, että muuan
          suomalaisukko oli tullut niin vanhaksi ja hinteläksi, että hän makasi
          kehdossa, jossa häntä tuuditeltiin kuin lasta.<a href="#fn13"
          id="fnref13"><sup>[13]</sup></a> Kerrottiin, että kun joku vieras oli tullut
          sisälle jotakin ostamaan, oli ukko sanonut: »Kysy pojaltani! <i>Hörötä,
          hörötä!</i>» Jäkimmäisillä sanoilla hän tarkoitti: tuudita, tuudita! — Olli
          Ollinpojan poika oli Matti Ollinpoika, joka asui siellä ja tämän poika
          muutti Håniin.
        </p>
        <p class="paragraph">
          En tavannut miehiä kotona, mutta kaikki vanhat eukot puhuivat hyvää suomea.
          Täältä kuljin ½ penikulmaa <i>Laalaan</i> tapaamatta muita miehiä kotona
          kuin n. 50—60 vanhan <i>Heikki</i> Paulinpoika <i>Hyyryläisen</i>, joka oli
          vankka suomalainen ja jolta kirjoitin muutamia loitsuja. Hän osasi myöskin
          ruotsinkielisen laulun: »Vackra jungfru, lilla vensko». — —
        </p>
        <p class="paragraph">
          <i>Laala</i> (Flaten) on saanut ruotsalaisen nimensä lähellä olevasta
          järvestä, suomalainen nimi on väännös ruotsalaisesta. Ensiksi asettui tänne
          n. 200 vuotta sitten <i>Eskil Manninen</i> asuen pohjoisimmassa talossa.
          Kylä on saanut asukkaansa vähän möyhemmin kuin Ronkala. Eskilin poika
          <i>Matti</i> jäi taloon, mutta hänen sisarensa <i>Margareta</i> joutui <span
          class="page-number" id="p257">[s. 257]</span>naimisiin Tyngsjöhön. Matilla
          oli kolme lasta, <i>Erkki</i>, <i>Matti</i> ja <i>Margareta</i>, joista
          Erkki tuli kuoliaaksi ammutuksi. Matilla taas oli kahdeksan lasta, joista
          Matti Matinpoika jäi tilalle asumaan ja hänen poikansa Lasse Matinpoika asuu
          siinä edelleenkin.
        </p>
        <p class="paragraph">
          Toiseen taloon tuli ensin <i>Pertti Hyyryläinen</i> ja vähän myöhemmin
          <i>Eskil Manninen</i>, joka osti edelliseltä puolet talosta. Hänellä oli
          kolme poikaa: Juhani, Pauli ja Heikki. <i>Heikki Pertinpoika Hyyryläinen</i>
          joutui sotaväkeen ja sai siellä nimen »Knipa» eli kuten suomalaiset ääntävät
          »Niipa». Hän meni Slättenissä naimisiin ja tuli siellä murhatuksi. Veljekset
          Juhani ja Pauli jakoivat tilan kahtia. Juhanilla oli neljä tytärtä ja kaksi
          poikaa, nimittäin: Anna, Maija, Kirsti ja Kaarina sekä Heikki ja Juhani.
          Heikki muutti Flatbergiin ja oli lapseton. Juhani Juhaninpojalla oli kaksi
          lasta Pekka ja Maija, jotka muuttivat Äppelbohon. <i>Pauli Pertinpoika
          Hyyryläisellä</i> oli neljä lasta, joista Heikki elää ja puhuu hyvin suomea.
          Hän on raivannut itselleen uuden tilan. Kylässä on kaikkiaan 4 taloa ja 21
          asukasta. Tuon vanhan miehen 20-vuotias tytär tuli kolme päivää sitten
          mielenvikaiseksi. Hän houraili, vaikkei vielä paljon. Vanhemmat olivat sen
          vuoksi kovin huolissaan. Hänellä oli ollut toista vuotta korva- ja
          päänsärkyä. Neuvoin heitä aamuin illoin valelemaan päätä kylmällä vedellä.
          Ja kun tyttö oli pullea ja verevä, neuvoin iskemään suonta, etenkin päästä,
          jos nimittäin joku taitava iskijä oli saatavissa. Sitä paitsi lupasin heille
          antaa espanjankärpästä, jota oli pantava päälaelle, kun ensin hiukset oli
          juuria myöten leikattu ja sen jälkeen oli heidän sijoitettava sitä niskaan.
          He lähettivät poikansa sitä noutamaan kirkonkylästä ja käskin ottamaan
          pullon mukaan ja pyytämään pastorinrouvalta vähän etikkaa, missä
          espanjankärpänen liuotettaisiin.
        </p>
        <p class="paragraph">
          Minun oli mentävä takaisin Ronkalan kautta, kun tahdoin tulla
          <i>Leijeniin</i>, jossa olin kuullut asustavan <i>Erkki Juhaninpoika
          Kettuisen</i>, jonka sanottiin osaavan joukon suomalaisia runoja. Muutenhan
          olisin voinut mennä suoraan kirkonkylään. Koko tien tassuttelin paljain
          jaloin.
        </p>
        <p class="paragraph">
          Nytkään ei Ronkalassa ollut miehiä kotona. Kylässä <span class="page-number"
          id="p258">[s. 258]</span>oli 6 taloa ja niissä 35 henkeä. Muuan talo oli
          joutunut Fredriksbergin tehtaalle siten, että sen isäntä Olli Antinpoika oli
          velkaa 300 taalaria, jonka vuoksi tehtaanherra haastoi hänet käräjiin. Hän
          tahtoi maksaa velkansa, mutta herra petkutti ja sanoi: »Olkoon sillään! Sinä
          voit luovuttaa talosi minulle sillä ehdolla, että saat sen lunastaa samasta
          hinnasta minä päivänä vain haluat.» Talonpoika oli siksi typerä, että uskoi.
          Herra otti lainhuudatuksen ja piti sen, vaikka se suurjaossa arvioitiin 1600
          taalarin arvoiseksi. Se voi hyvin elättää hevosen ja 10 lehmää, sillä siinä
          oli hyvät pellot ja niityt.
        </p>
        <p class="paragraph">
          Puolitoista neljännestä kylästä pohjoiseen on <i>Poalaisen autio</i>, jossa
          muinoin on asunut <i>Poalainen</i>, joka muutti takaisin Suomeen. Ronkalasta
          oli ¾ penikulmaa Leijeniin. Kuljimme Hinkfalletin ohi, missä eräs nuori mies
          puhui kanssamme suomea. Sieltä menimme Adderbergiin, josta oli astuttava
          vielä puoli penikulmaa Leijeniin. Hyvä tie kulki järvenrantoja pitkin halki
          lehtimetsien. Oli jo pilkko pimeä, kun tulimme <i>Kettuisen</i> luo. Hän oli
          reipas ja kaunis mies ja noin 55:n vanha, puhui paljon ja oli tulostani
          hyvin iloinen. Hän oli ollut Näsin kirkolla ja kuullut minusta puhuttavan.
          Kaikki olivat pitäneet suurena kummana, että sellainen mies vaelteli
          suomalaismetsissä j.n.e. Paljo hän puhui, mutta tokkopa puoltakaan totta.
          Hän kertoi, että Hånin Honkaiset kerran matkalla olivat tavanneet
          suomalaisen herrasmiehen, joka ei ensin illalla puhunut suomea, mutta jo
          toisena päivänä kestitsi heitä viinalla. Ja kun he toisiltaan tiedustelivat
          kotipaikkoja, oli herra ollut Savosta ja samasta pitäjästä, mistä
          ensimmäiset Honkaiset — he olivat vielä silloin muistaneet pitäjän nimen.
          Myöskin Kettuinen sanoi sen tietävänsä, vaikkei sattunut juuri nyt
          muistamaan. Aloin luetella Savon pitäjiä. Ja kun mainitsin <i>Joroisen</i>,
          selitti hän, että sepä se juuri oli. Hän sanoi saaneensa sukunimen Kettuinen
          sen vuoksi, että hän oli ampunut paljon kettuja, mutta että hänen oikea
          nimensä oli <i>Helsoinen</i>. Hän oli osaavinaan runoja, mutta minun oli
          mahdotonta saada häntä niitä lukemaan. Luultavasti ei hän mitään osannut.
          Hän puhui myöskin paljon eräästä kirjasta, jonka hän <span
          class="page-number" id="p259">[s. 259]</span>oli antanut lainaksi jollekin.
          Siinä muka olisi ollut vanhoja runoja, enimmäkseen latinaksi, mutta vähän
          ruotsiksikin. (Ehkä joku vanha väitöskirja). Hän ei ilmoittanut kenelle sen
          oli lainannut eikä hän myöskään muistanut tekijän tai kirjanpainajan nimeä.
          Hän asui pienessä savupirtissä, jossa oli siistiä ja puhdasta, mutta
          rakennus oli niin vanha, että pelkäsin sen millä hetkellä tahansa
          luuhistuvan. Hän puhui pahaa lähimmästä naapuristansa: Miten tällä oli suhde
          piikaansa, joka oli hänen tytärpuolensa ja kun hän yritti estellä, niin oli
          siitä syntynyt vihaa ja vainoa. Siksipä hän ei kahteen vuoteen ollut käynyt
          heillä. Naapuri oli usein kaahannut hänen paimenpoikaansa uhaten tappaa
          tämän, ruoskinut hänen piikaansa j.n.e. Siitä tulin vain uteliaammaksi, ja
          vaikka he olivat jo nukkumaan menossa, lupasin mennä naapuriin. Mutta
          Kettuinen siitä kielteli peloitellen sen talon vihaisella koiralla. Minulla
          oli syytä epäillä siinä piilevän jotakin salaperäistä; ehkä oli tarkoitus
          minut ryöstää, kun yritettiin estää naapuriinmenoani. Otin käteeni vankan
          sauvan, ja vähätpä niin ollen välitin koirasta, olipa se sitten kuinka
          hyökkäilevä tahansa. Lupasin tulla yöksi takaisin ja otin Flatenista tulleen
          pojan mukaani. Emme pimeässä olleet löytää taloa, vaikka se oli aivan
          vieressä, mutta koira, joka hyökkäsi kimppuumme, osoitti kyllä haukkuen
          tietä. Ja se olikin totta puhuen tavattoman kiukkuinen. Enpä viitsinyt
          viipyä kauan talossa, sillä huomasin Kettuisen puhuneen totta. Toraisia ja
          riitaisia olivat mies, tyttö ja äiti. Piika oli emäntänä; hän oli
          karkeasuinen ja häijynilkinen. Lähdimme siis tiehemme. Syötyäni Kettuisen
          kanssa illallista menin niitylle hänen heinälatoonsa nukkumaan.
        </p>
        <p class="paragraph">
          Kylässä on 9 taloa. Ne on rakennettu rantamalle ja kuuluu niistä 8
          tehtaalle. Täältä kuljimme ¼ penikulmaa toiseen taloon, josta saimme veneen,
          jolla soudimme Hånin järven yli Hånin kylään. Valitsin tämän tien enkä
          suorinta Granbergin kautta kirkolle sen vuoksi, että Kettuinen sanoi siellä
          olevan miehen, jonka setä oli muuttanut Savoon, ja että siellä kyllä
          tiedettäisiin mihin sinne, sillä tuo setä oli ollut kahdesti täällä
          sukulaisiansa tervehtimässä. Mutta havaitsin Kettuisen valehdelleen. Setä
          kyllä oli paikkakun<span class="page-number" id="p260">[s. 260]</span>nalta
          muuttanut, mutta ei tiedetty, oliko hän muuttanut Suomeen vai muuanne.
        </p>
        <p class="paragraph">
          Hånista menimme kirkolle, jonne oli ½ penikulmaa. Tiistaina kello 12 saavuin
          lukkarin taloon. Pitäjäntupa oli täynnä rippikoululapsia ja apulainen
          Engberg heitä parhaillaan kuulustelemassa. Menin lukkarin kamariin, kunnes
          kuulustelu päättyi kello 1:ltä, jolloin menin lukkarin kanssa Säfsenin
          järveen uimaan. Vesi oli jo melkoisen kylmää, mutta siitä huolimatta olin
          kauan vedessä.
        </p>
        <p class="paragraph">
          <b>Rippikoulua</b> käydään tässä pitäjässä siten, että nuoriso kirkossa
          kuuluttaen määrätään saapumaan maanantaina kirkonkylään, missä kuulustellaan
          tiistai-iltaan asti, jolloin heidät lasketaan kotiinsa koko viikoksi.
          Seuraavana maanantaina heidän on taas samoin saavuttava tiistai-iltana
          päästäkseen kotiin. Niin he saavat juosta edes takaisin aina pyhäin miesten
          päivään saakka, kaikkiaan 6 tai 7 viikkoa, kunnes pääsevät ripille. Kuinka
          ahkerasti heitä kuulustellaan, huomaa siitä, että kirkkoherra eilenkin
          aloitti toimituksen vasta klo 4 ip. ja lopetti sen jo klo 6. Tänään
          apulainen nousi yöpuilta vasta klo 10 lasten odotettua häntä useita tunteja.
          Iltapäivällä hän tuli toki klo 3, kun oli määrä aloittaa klo 2. Minä juuri
          aioin ryhtyä tyttöjä laulattamaan, kun apulainen tuli. Kuuntelin hetkisen
          hänen kuulusteluansa. Hän teki n.s. järkeiskysymyksiä. Mutta ne olivat niin
          yksinkertaisia ja typeriä, että minua oikein sapetti. Silti hän kauan
          kävellä teiskuroi lattialla, ennenkuin keksi uuden kysymyksen. Lapset olivat
          joko tylsiä tahi niin suuria veitikoita, että vastailivat aivan päin honkia
          sellaista, mitä ei kysytty. Pappi selitti jälkeenpäin minulle olevansa vielä
          tottumaton kyselemään ja lasten olevan vekkuleita, jotka tekeytyivät
          tietämättömiksi. Hän kuulusteli klo 6:een asti, jolloin lapset saivat palata
          kotiinsa, jonne monellakin oli 3:n penikulman matka. Samalla tavoin pidetään
          muissakin pitäjissä rippikoulua. Näsissä luetaan vain maanantaisin, muualla
          keskiviikoisin.
        </p>
        <p class="paragraph">
          Kuulustelun päätyttyä menin apulaisen kera pappilaan. Siellä ei ollut muita
          kotona kuin Hedda mamsseli, joka heti rakensi minulle hyvän väliaterian,
          joka maistuikin, kun <span class="page-number" id="p261">[s. 261]</span>olin
          aika nälkäinen, sillä en ollut syönyt muuta kuin aamulla Leijenissä. Sitten
          menimme kävelemään rantoja pitkin ja tapasimme siellä kirkkoherran, joka oli
          ollut kalassa. Hänen seurassaan palasimme kotiin. Pappilassa söin vielä
          illallistakin klo ½ 10. Palatessani kävelin kirkon tienoilla. Sillä aikaa
          sammutettiin valot lukkarin talossa. Pääsin kumminkin sisälle ja oli siellä
          laitettu minulle yötila pöydälle. Tyttö sulki luukut ja kömpi ullakolle
          nukkumaan.
        </p>
        <div class="image">
          <img src="images/kuva-11.jpg" alt="">
          <p><i>Entisiltä kaskimailta.</i></p>
        </div>
        <p class="paragraph">
          Seuraavanakin päivänä oli kaunis ilma. Aloin ensin lähteä tieheni ja
          ainaiseksi jättää tämän pitäjän, mutta päätin sitten käydä <i>Skifsenin</i>
          ja <i>Krafsenin</i> kylissä, jotka ovat pitäjän vanhimpia. Tahdoin myöskin
          tavata muuatta akkaa Solbergissä. Hänen piti olla suuri tietäjä ja osata
          suomalaisia loitsuja. Läksin siis aamuvarhaisella sinne käsin. Mutta tein
          ensin pitkän polvekkeen läntiseen <i>Solbergshöjdenin</i> kylään tavatakseni
          erästä renkiä, jota pitäjällä kehuttiin suureksi runoilijaksi. Hänen nimensä
          oli Hannu Ollinpoika Spjut, syntynyt Gåsbornin Löfåsenilla. Minun oli vaikea
          saada ruotsalaiselta isännältä lupaa laulattaa renkiä. Ja kun luvan olin
          saanut, niin oli renkiä kauan maaniteltava, <span class="page-number"
          id="p262">[s. 262]</span>ennenkuin hän ryhtyi laulamaan. Minusta eivät hänen
          runotuotteensa olleet suuren arvoisia. Kirjoitin kumminkin pari muistiin.
          Toinen oli sepästä, joka kosi Säfsenin tyttöä. Se alkoi: »Jan Ers, de hade
          en dotter» — — — — Toinen koski nostoväkeen kutsuntaa: »Nu hafver jag fått
          veta, att jag måste ut! — —» Annoin hänelle 18 killinkiä juomarahaa.
        </p>
        <p class="paragraph">
          Täältä kuljin suoraan metsän halki läntiseen Solbergshöjdeniin ja jouduin
          eksyksiin — mutta löysin korkealta mäeltä niin paljon ja suuria puolukoita,
          etten muista sellaista runsautta nähneeni. Minä niitä söinkin ihan
          haljetakseni. Tässä pitäjässä kasvaakin paljon puolukoita; ruotsiksi
          nimitetään niitä täällä »kröson», vattuja »bringbär»iksi. Luultavasti ne
          kasvavat muinaisilla kaskimailla.
        </p>
        <p class="paragraph">
          Vihdoin tulin etsimääni taloon ja tapasin kotona eukon, <i>Kreeta
          Lassentytär Puuroisen</i>. Hän näytti niin muodottomalta, että aluksi häntä
          aivan inhosin enkä halunnut edes puhutella. Hän oli laiha, tummanpuhuva ja
          mustakulmainen, nenä oli hirveän pitkä, otsa matala ja silmät ruskeat.
          Aluksi hän sanoi, ettei osannut mitään. Mutta käytin nyt samaa menetelmää
          kuin usein ennenkin. Jätin sen asian toistaiseksi sikseen ja aloin puhua
          kaikenkaltaista muuta, sovitellen sanoihini vähä väliä loitsujen säkeitä
          saaden hänet siten piristymään niin, että hän lopulta luki minulle kaikki
          osaamansa loitsut. Niitä ei tosin ollut monia eikä kovin merkillisiä, mutta
          näin Ruotsin sydämestä saatuina ovat ne tärkeitä ja ansaitsevat tulla
          muistetuiksi. Ruotsalaisista loitsuista, joita tavataan Fernowinkin
          julkaisussa (ss. 252—3), en välittänyt. Suomalaisia kirjoitin kaikkiaan
          neljä.
        </p>
        <div class="verse"><p>
        <i>(Pakkaisen jälkiä:</i><br>
        <br>
        Pakkainen Pukurin poika<br>
        Talven naitu poikasesi,<br>
        Kesän naitu tyttäresi.<br>
        Likaisella suopalla pestiin (pästättiin).<br>
        Etpä sinä oo aivan koriast tehty<br>
        Etkä aivan aivinasta.<br>
        Aivin tulit ilkiästä ilkiäseen.<br>
        Valkea vanttuis vanuttua).<br>
        </p></div>
        <span class="page-number" id="p263">[s. 263]</span>
        <p class="paragraph">
          Täältä menin <i>Skifseniin</i>, jonne oli puoli penikulmaa. Kun tulin
          ensimmäiseen taloon järven tällä puolella, tapasin kotona talon kaksi nuorta
          poikaa, jotka äskettäin olivat palanneet Filipstadin markkinoilta tuoden
          sieltä omenia sekä lahjaksi äidilleen ja kauniille 17-vuotiaalle sisarelleen
          pieniä kaulaliinoja. Ukko, jonka sanottiin osaavan suomea, oli pellolla
          viljaa niittämässä. Menin sillä aikaa toiseen taloon, jossa niinikään oli
          vanha ukko. Mutta sen väki oli Hälleforsista äskettäin muuttaneita
          ruotsalaisia. Nautin täällä aterian ja palasin illansuussa edelliseen
          taloon. Siellä ukon kotia tuloa odotellessani seurustelin tyttären kanssa.
          Tyttö, Saara Maria, oli tullessani menossa veljensä kanssa toiseen kylään,
          mutta jäi nyt minua katselemaan antaen veljensä mennä yksin. Siitä
          päättelin, että hän joten kuten oli minuun mieltynyt. Ja olihan harvinaista
          nähdä kylässä sellaista vierasta. Ukko ja eukko olivat hyväntahtoisia. He
          valittelivat tehtaan alustalaisena oloa.
        </p>
        <p class="paragraph">
          Kerrottiin Skifseniin ensimmäisenä Suomesta tulleen <i>Jaakko Buren</i>,
          jota suomalaiset nimittivät <i>Puuroiseksi</i>. Hän oli muka piispan poika
          Suomesta, toisten tarinoiden mukaan itse piispa, joka oli ensin muuttanut
          Eskilsbergin metsiin ja sieltä tänne Skifseniin. Toinen poika Matti —
          rikkautensa vuoksi »Rik Matts» — muutti täältä Krafsenin kylään ollen sen
          ensimmäinen asukas. Toinen poika Sakari jäi Skifseniin. Toiset taas
          sanoivat, että Jaakko Buresta tuli maaherra — luultavasti Faluniin — sillä
          eräs pappi oli pitänyt jollekin Puuroiselle, joka lienee ollut Laggsundista,
          ruumissaarnan ja sanonut, että joku tämän esi-isä oli ollut Falunin
          maaherra. (Eräs Jaakko Joonaanpoika Bure tuli von Stejrnmanin mukaan 1676
          vuorikollegionasessoriksi, 1691 Länsi-Norrlannin ja Länsipohjan laamanniksi,
          1698 Turun ja Porin läänin maaherraksi sekä 1706 Stora Kopparbergin
          maaherraksi ja kuoli 1709. Luultavasti nimien yhtäläisyys antoi aihetta
          sukulaisuuden olettamiseen. Mutta Puuroinen on vanha suomalainen sukunimi,
          joka muinoin tavattiin Preussissakin ja sen kanssa Bure-nimellä ei ole
          mitään tekemistä. Sen huomaa jo siitäkin, eltei Puuroisten suvussa ole ollut
          Jaakko ja Joonas nimisiä. Bure-nimistä suomalaista piispaa ei <span
          class="page-number" id="p264">[s. 264]</span>ole ollut, mutta kyllä Bero
          (Björn), Balk sukua. Siis tavallinen n.s. papin pakina on ollut
          kansantarinan pohjana).
        </p>
        <p class="paragraph">
          Kylän vanhin talo on ollut se, missä ruotsalaiset nyt asuivat. Isäntäni Olli
          Samulinpoika oli vanhaa Puuroisten eli Buren sukua. Hänen isänsä oli Samuel
          Sakerinpoika ja tämän isä Sakeri Sakerinpoika. Mutta Sakerin isän nimestä ei
          oltu selvillä — vaikka se olisi ollut itse Jaakko. Säfsenin pitäjän tällä
          kulmalla ei enää moni ymmärtänyt suomea, eikä myöskään tavata savupirttejä,
          vaikkakin ne heidän mielestänsä olivat hyviä asuntoja. Tämä Skifsenin kylä
          oli niin kauniilla paikalla, että se ansaitsisi tulla kuvatuksi. Kylän
          keskellä oli kaitainen järvi ja kaksi taloa sen kummallakin rannalla.
          Muinoin käytettiin etäämpänä olevia tiloja karjamajapaikkoina. Järveen
          pistäikse pitkä ja kapea niemen kieleke, joka ikäänkuin jakaa järven kahtia.
        </p>
        <p class="paragraph">
          Ukolle ja eukolle tuotti päänvaivaa, mihin minut sijoittaisivat yöksi.
          Tuvassa arvelivat he olevan kirppuja ja minun ehdottamassani huoneessa liian
          kylmää. He siis kysyivät, enkö tahtoisi mennä makaamaan tyttären kanssa
          vaateaittaan. Eihän tuo kysymys minusta enää tuntunut aivan
          odottamattomalta, mutta en siihen sentään ollut valmistautunutkaan. Niin
          mielelläni kuin olisin siihen suostunutkin, sillä tyttö oli nuori ja kaunis,
          hävetti minua siihen myöntyä, kun vanhemmat kehtasivat sitä ehdotella.
          Annoin heidän tehdä vuoteen tallinparvelle. Mutta myöhemmin illalla
          tirkistelin ovenraoista, mihin aittaan tyttö meni makaamaan aikoen muiden
          nukuttua hissukseen hiipiä hänen luoksensa. Heittäydyin sitten heiniin
          odottelemaan, mutta nukahdinkin makeasti väsyneenä päivän vaivoista. Kello
          11 heräsin. Sakea sumu peitti tienoon, mutta ei toki niin sakea etten minä
          tytön aittaan löytänyt. Avain oli kylläkin poissa ovesta, mutta kun
          tunnustelin, huomasin, ettei se ollutkaan lukittu, joten näytti siltä kuin
          hän olisi odottanut minua tahi jotakin toista yövieraakseen. Olihan
          luonnollista, että menin sisälle ja hiivin hänen kupeellensa. Minulla olikin
          hyvin hauskaa ja rupattelin hänen kanssansa iloisesti aina kello 3:een asti,
          jolloin taas kömmin tallinparvelle.
        </p>
        <p class="paragraph">
          Mutta paras kaikesta oli se, että kun vanhukset aamulla <span
          class="page-number" id="p265">[s. 265]</span>kyselivät, miten olin nukkunut,
          eivät he ottaneet uskoaksensa, kun sanoin nukkuneeni hyvin. Ja tyttöletukka
          vieressäni oli myöskin olevinaan ja kysyi veitikkamaisesti hymyillen, oliko
          minulla ollut kovin lämmin. Ja ajatelkaahan sellaista näsäkköä! Hän oli
          varmasti ennättänyt vanhemmillensa kertoa, että olin maannut yön hänen
          vieressään. Sillä hän selitteli samaan menoon aivan julkisesti, että hän
          usein oli maannut poikien kanssa ja että tutut, hyviksi tunnetut pojat
          paikkakunnan tavan mukaan saavat maata tyttöjen vieressä.
        </p>
        <p class="paragraph">
          Kun minä syötyäni olin lähdössä, ei eukko tahtonut ottaa mitään maksua.
          Lopulta määräsi hän yhden killingin, mutta minä annoin kaksitoista. Sain
          mainitun tyttären saattajaksi aina Brackofalletin toiselle puolelle. Hän oli
          notkea ja soreavartaloinen, käytti korvakellukoita, virkkasi kalvokkaita
          eikä siis ollut mikään talonpoikaistöllerö. Vaikka kuinka pyytelin, en
          saanut häntä laulamaan; mutta erottuansa minusta ja päästyänsä kappaleen
          matkaa metsään hän korotti kauniin äänensä ja lauloi niin riemuisin rinnoin,
          että kaiku kiiriskeli vuoria ja vaaroja — ja minä seisoin pitkän tovin
          kuunnellen. —
        </p>
        <p class="paragraph">
          Kun polkua monin paikoin ei voinut erottaa, eksyin taaskin ja jouduin
          suohon, johon olin hukkua. Puolitoista neljännestä matkattuani saavuin
          <i>Krafseniin</i>, jossa tapasin useita suomea puhuvia. Täällä viivyin koko
          päivän, pääasiallisesti kirjoittaakseni päiväkirjaani, sillä olin sen viime
          päivinä lyönyt laimin. Krafsenista palasin iltapäivällä kirkolle, jonne oli
          penikulma melko hyvää tietä. Kuljin Högsjöbergin kautta. Säfsenissä
          tiedustelin, kenen saisin seuraavana päivänä Ulriksbergiin kyytiin.
          Lautamies Jussi Kallenpoika <i>Rautiainen</i> lupasi tulla. Hän kertoi
          minulle suomalaisten itsepäisyyttä kuvaavan tapauksen:
        </p>
        <p class="paragraph">
          Suomalainen <i>Lasse Lassenpoika</i>, 70-vuotias ukko Dunderbergistä, oli
          käynyt 11 vuotta käräjiä Gravendalin tehtaan isännän Boströmin kanssa.
          Tapaus oli seuraava: Hänen tilansa oli alkuaan vanha verotalo. Hänen
          isoisänsä oli joutunut velkaan, joten tehdas oli saanut tilan
          hoidettavaksensa, mutta ei oston kautta tahi käräjissä, sillä Lassenpoika
          oli <span class="page-number" id="p266">[s. 266]</span>ollut puolihöperö ja
          lopuksi hirttäytynyt. Nyt oli Rautiaisen kertomuksen mukaan Lasse kaskennut
          sellaisen alueen, jossa varhemmin oli polttanut tehtaalle sysiä. Boström oli
          määrännyt hänet siitä maksamaan kirkolle sakkoa 5 taalaria. Mutta Lasse
          kieltäytyi. Hänen poikansa väitteiden mukaan johtui tuo 5 taalarin sakko
          siitä, että hän Boströmiltä lupaa kysymättä oli laittanut padon, josta oli
          johtanut vettä niitylleen. Käräjänkäyntiin ei ryhdytty. Kun Lassenpoika ei
          maksanut, määrättiin hänet muuttamaan tilaltansa. Mutta kun hän ei muuttanut
          eikä sanonut aikovansakaan muuttaa, haki Boström lääninhallituksesta
          häätötuomion. Lassenpoika ei katsonut olevan syytä vastata sellaiseen
          anomukseen eikä luullut sellaista vääryyttä mahdolliseksi. Sillä hän oli
          niin viljellyt tämän tilan, että se oltuaan ennen sangen kehno nyt oli
          varakas ja hyvin toimeen tuleva. Hänellä oli 12 lehmää, 2 hevosta ynnä muuta
          karjaa. Tehtaalla ei ennen eikä myöhemmin ole ollut sellaista työmiestä, sen
          todisti koko kylä, eikä kukaan ollut polttanut niin paljon sysiä kuin hän.
          Kun hänen talossaan pidettiin katselemus, arvioitiin hänen raivanneen 100
          kuhilaan alan peltoa, useita niittyjä ja laidunmaita ja rakentaneen miltei
          kaikki talon rakennukset uudelleen. Mutta kun Boström oli saanut
          häätöpäätöksen, lähetti hän sinne nimismies Elias Lidströmin ja Näsin
          ruunuvouti Daniel Vestlingin, jotka heittivät kaiken irtaimiston pihalle.
          Suomalaisella oli useita vankkoja poikia, jotka koettivat ehkäistä
          toimitusta. Näistä pantiin Pekka köysiin, kunnes saatiin talo tyhjäksi ja
          ovet sinetöidyiksi. Mutta kun ruununpalvelijat olivat poistuneet, revittiin
          sinetti ja mentiin sisälle. Kahdeksan päivän kuluttua (v. 1806) tuli
          nimismies Bokholm neljättäkymmentä miestä mukanaan uudelleen häätämään.
          Mutta tuskinpa miesjoukko oli mennyt, kun Lassen joukko taas otti talon
          haltuunsa. Neljäätoista päivää myöhemmin tulivat viranomaiset
          sunnuntai-iltana kolmannen kerran ulosheittoa suorittamaan. Vaimo ja nuorin
          lapsi olivat maanneet kovin sairaina, mutta heidät oli vuoteineen kannettu
          ulos ja päällepäätteeksi oltu heille kovin ilkeitä. Kaikki vilja,
          maitoastiat j.n.e. heitettiin pihalle ja eräs ruotsalainen Jan Jansson
          asetettiin tilalle <span class="page-number" id="p267">[s.
          267]</span>asumaan. Myöhemmin illalla nousi rankkasade ja ankara ukonilma.
          He olivat kantaneet kuumeessa makaavat pirttiin, mutta uusi asukas oli niin
          kovasydäminen, että ajoi heidät uudelleen ulos. He olivat päässeet vanhaan
          latoon, johon olivat vieneet irtaimistonsa. —
        </p>
        <div class="image">
          <img src="images/kuva-12.jpg" alt="">
          <p><i>Ruumiskirstu purilailla.</i></p>
        </div>
        <p class="paragraph">
          Uusi asukas ei talossa viihtynyt kauan; hänet ajettiin siitä tiehensä ja nyt
          muuttaa siitä jo kolmas tulokas. — Poika sanoi minulle, ettei hän olisi
          muusta välittänyt, mutta kun heittivät heikon äidin ja avuttoman pienokaisen
          pihalle — se kaiveli sydämen pohjukoita. Ja pienoinen veljyt kuolikin sitten
          pian sen jälkeen.
        </p>
        <p class="paragraph">
          Nyt ukko muutti loiseksi Gräshöjdeniin. Mutta herrat eivät sielläkään
          jättäneet häntä rauhaan. Hän muutti Eckusbergiin. Sielläkään ei hän saanut
          oleilla rauhassa, jonka vuoksi hän muutti poikansa luo Skattlösbergiin ja
          sieltä vuoden kuluttua Dunderbergiin takaisin omalle tilalleen. Siellä
          kaivautui hän maahan entisen talonsa lähettyville arvellen, että jos
          herrojen valta ulettuukin maan päällä kaikkialle, niin se ei uletu maan
          alle. Mutta hän ei saanut rakennukseksi käyttää yhtään kasvavaa puuta, vaan
          keräsi tuulenkaata<span class="page-number" id="p268">[s. 268]</span>mia.
          Samaten hän kaivoi navettansakin maan alle, pitäen siellä 2 lehmää ja
          lampaita. Hän on rakentanut useita ulkohuoneita, mutta kaikki maan alle ja
          lahoista puista.
        </p>
        <p class="paragraph">
          Ukko syytti sitten kihlakunnanoikeudessa herroja siitä, että nämä anastivat
          hänen viljansa. Hän oli kylvänyt 4 tynnyriä viljaa, paljon perunoita y.m.,
          jotka arvioitiin ja herrat tuomittiin maksamaan 800 taalaria ja
          käräjänkäyntikulut. Mutta ennenkuin kihlakunnanoikeus julisti tuomion, kävi
          ukko useasti Tukholmassa valittamassa, sillä Boström ei koskaan tullut
          oikeuteen ja kihlakunnanoikeus selitti, ettei se asia kuulu ukolle. Ukko ei
          siihen tyytynyt, hän valitti laamannioikeuteen eikä sanonut tyytyvänsä
          rahoihin, vaan tahtovansa talonsa takaisin. Tehtaaseen oli sitten tullut
          uusi patruuna, kreivi Posse, joka oli kutsunut ukon luoksensa ja luvannut
          ukon antaa pitää talon, sillä hän ei tahtonut käräjöidä alustalaistensa
          kanssa. Mutta Boström selitti, ettei hän enää tahtonut olla isännöitsijänä,
          jos niin meneteltiin, sillä sittenhän kaikki voisivat ryhtyä käräjöimään.
          Nyttemmin juttu on ollut laamannioikeudessa ja Boström on tuomittu maksamaan
          yli 1000 taalaria. Mutta kun ukko ei saanut takaisin taloansa, on hän
          valittanut kuninkaalliselle majesteetille. Boström on selittänyt sopivansa
          ja maksavansa 100 taalaria enemmän kuin laamannioikeus tuomitsi, mutta Lasse
          ei ole siihenkään suostunut. Hän on oleillut toista vuotta Tukholmassa
          saadakseen asiansa perille ajetuksi. Siellä hän elättää itseänsä työllään ja
          samaten tekevät eukko ja lapset täällä, ja näkyvätpä nuo elävän niinkuin
          muutkin. Sillä niin kauan kun Lassella oli talo, ei hän koskaan lainannut
          mitään tehtaalta. Itse hän hankki sekä siemenen että syömäviljan. Äskettäin
          hän kirjoitti Rautiaiselle, että tämä tarkastuttaisi tuon uuden torpan
          paikan, sillä hän väitti, että se on niin huono, ettei siinä kukaan voi
          elää. Rautiainen olikin siellä ja torppa arvioitiin kaikkiaan 40 taalarin
          arvoiseksi. Kyllähän siinä useita peltoja oli, mutta useat niin huonoja,
          että ne arvioitiin 1 taalariksi kappale.
        </p>
        <p class="paragraph">
          Seuraavana päivänä, joka oli perjantai, syysk. 19:s, oli samaten kaunis
          ilma. Minä laitoin kaikki tavarani matkakuntoon, sillä olin päättänyt sinä
          päivänä jättää Säfsenin. Annoin <span class="page-number" id="p269">[s.
          269]</span>lukkarille joukon lääkkeitä, joista hän kovin kiitteli ja vaikkei
          hän tahtonut ottaa vastaan, jätin hänelle ½ taalaria tavaroitteni
          säilyttämisestä sillä aikaa, kun kiertelin pitäjää. <b>»Eilen illalla»</b>
          kun lukkarinmuori tuli kotiin Rifalletista oli hän nähnyt karhun aivan
          lähellä tien vieressä. Pelästyksissään hän oli juossut koko neljänneksen
          minkä oli jaksanut. Hän oli <b>»juuri nyt»</b> tullut kotiin ja sydän
          tykytti vielä aivan kamalasti. Hän valitteli surkeasti. Minä annoin 35
          tippaa tinctura thebaicaa ja hänen miehelleen 45 tippaa. Lukkari luki
          minulle taalalaisen sepittämän hassunkurisen kirjoituksen häissä morsiamelle
          ja sulhaselle luettavaksi, kun pappi ei ollut läsnä, jonka asia oli pitää
          aterian jälkeen puhe.
        </p>
        <p class="paragraph">
          Sitten menin pappilaan jäähyväisille. Siellä istui Hedda mamsseli
          salinportailla hameet korkealle käärittyinä suuri pässi sylissä ja reisien
          välissä keriten sitä lampaankeritsimillä pässin yrittäessä, niin jaloistaan
          kammitsoitu kuin olikin, vapautua ahkerasti laskemalla syliin mustia
          kahvipavun tapaisia. Minun oli tehtävä kierros ohi tämän kuvaelman, mutta
          jouduin toiseen yhtä hupaiseen. Näin maitokamarin oven olevan raollaan,
          joten arvasin jonkun piian olevan siellä voita kirnuamassa ja päätin mennä
          katsomaan, käytettiinkö samaa menetelmää kuin meilläkin. Toinen pappilan
          mamsseli kuori maitoa tavalla, jolle tuskin on vertaista. Ensin on minun
          kerrottava, ettei maitoa säilytetä kehloissa ja pytyissä kuten muualla, vaan
          pienissä laakeissa kaukaloissa, joita pidettiin hyllyillä ja vetivät ne
          kukin parin kannun verran. Nyt seisoi siinä mamsseli — hame riisuttuna ja
          särkin hihat kainaloihin asti käärittyinä. Kuoriminen tapahtui siten, että
          hän kumartui kaukalon yli, upotti oikean käsivartensa kyynäspäätä myöten
          maitoon ja veti sitä hiljaa pintaa pitkin kaukalon päästä toiseen, joten
          kerma tarttui käsivarteen, josta se lusikalla vedettiin kulppiin. Täytyy
          sanoa, että se tuntui vähän vatsaa mojoavalta; ja kun sittemmin kuulin
          puhuttavan kermasta, muistelin myös eri kuorimismenetelmiä. Mutta sukkelasti
          se kävi ja tarkkaa työtä siitä tuli. Kysyin, missä hän oli tuon taidon
          oppinut. Hän sanoi, että se oli yleinen Särnassa.
        </p>
        <span class="page-number" id="p270">[s. 270]</span>
        <p class="paragraph">
          Pyysin papilta saada vaihtaa pientä rahaa, mutta hän kehoitti minua
          kääntymään kirkonisännän puoleen. Rautiainen tuli kanssani kirkkoon ja
          vaihtoi yhden taalarin, enempää ei ollut. Kirkossa näin kauniin messupaidan.
          Siellä oli myöskin vanhoja kirjoja, niiden joukossa joukko taulukkoja.
          Pitäjän asukasluku oli 2040.
        </p>
        <p class="paragraph">
          Tultuani kotiin kertoi lukkarinmuori, miten koko viime viikon ihmiset olivat
          juosseet kyselemässä, koska minä tulisin pitäjältä takaisin. Ja he lausuivat
          pahoittelunsa siitä, että nyt matkustin. He toivottelivat minulle onnea
          vastaisen varalle ja sanoivat toivovansa päästä Suomeen takaisin — pois
          sorrosta.
        </p>
      </div>
      <span class="page-number" id="p271">[s. 271]</span>
      <div class="chapter">
        <h2 id="chapter15">15. Paluumatkalla</h2>
        <p class="paragraph">
          Jo klo 11 ap. saavuin Ulriksbergin tehtaalle. Tiellä näin monia
          harkkorautakuormia matkalla Ulriksbergistä Fredriksbergiin. Itse ajoin
          tehtaalle rattaineni, mutta Rautiainen taas ajoi ehdon tahdon suurimmille
          kiville, jotta rattaat särkyisivät. Hän sanoi, että niin he aina
          menettelevät, joten, kun keväällä on 12 hyvät työrattaat, syksyllä on
          jäljellä kahdet tai kolmet. Siten valmistetaan vuosittain 8 t. 9 uudet
          rattaat, puhumattakaan vanhoista, jotka korjataan. Nykyistä pehtoria
          Morellia väittivät he pahimmaksi pedoksi, mitä täällä milloinkaan oli ollut.
          Jo edellisellä viikolla olin kuullut hänen ruoskineen erästä vaimoa sangen
          pahoin ja että tämä oli ollut näyttämässä papille, miten häntä oli lyöty;
          mutta eihän pappi voinut auttaa. Morell oli tullut tänne 6—7 vuotta sitten.
          Edellisessä pehtorinpaikassaan oli hän kerran ollut häätämässä talonpoikaa.
          Tämä ei sanonut mitään niin kauan kuin pehtori heitteli tavaroita huoneesta,
          mutta kun tämä kajosi kehdossa nukkuvaan lapseen heittääkseen senkin ulos,
          sydämistyi isä siitä, niin että sieppasi laudankappaleen ja läimäytti
          pehtoria korvalle, niin ettei hän sillä korvallaan tänä päivänä kuule, sillä
          se meni lopullisesti lukkoon. Täällä sain kuulla, että he väijyskelivät
          ampuakseen hänet. Ennen häntä oli Trana pehtorina, hänkin ilkeä ihminen,
          mutta ei tämän veroinen. Hän hukuttautui Tervalampiin siitä syystä, että
          patruunat panivat hänet viralta, vaikka hän heidän hyväkseen oli uhrannut
          omiakin rahojansa.
        </p>
        <p class="paragraph">
          <i>Ulriksbergissä</i> oli kotona vain nuori suomalainen mies <i>Antti
          Kallenpoika</i>, joka oli nainut edellisen kirkkoherran tyt<span
          class="page-number" id="p272">[s. 272]</span>tären. Hän oli nuori reipas
          mies — sama, joka ensimmäisenä sunnuntaina istui kirkon parvella kanssani.
          Odottaessani päivällistä katselin tauluja salin seinillä. Yksi esitti vanhaa
          Gravea ja ympärillä oli kirjoitus:
        </p>
        <div class="verse"><p>
        »Brukspatron Sebastian Grave, f. 1684 d. 25 Dec. gift med Anna Cherson 1729 d. 8 Juli, död 1748 d. 14 Martii»<br>
        </p></div>
        <p class="paragraph">
          Kuvan alla luki:
        </p>
        <div class="verse"><p>
        »Jag gläds att vårda få en Faders värda minne,<br>
        Som tjent i redligt nit sin Gud och fosterland;<br>
        Han född af Gallisk stam, dock ägde Göthiskt sinne.<br>
        Fem Bruk, bland vildsint folk, han anlagt med sin hand,<br>
        I sligder var Han snäll och kände Malmers värde;<br>
        Han delt åt många råd, bröd och mogna råd beskärde.<br>
        <br>
        Ulrika Grave.»<br>
        </p></div>
        <p class="paragraph">
          Päivällistä söin vanhan rouvan ja vanhan virasta eronneen »patruunan»
          seurassa. Sillä aikaa saapui posti. Postimestarin kirjelmästä näin, että
          kirjeeni oli lähetetty Suomeen. Täällä sain myös lukea sanomalehtiä. Vanha
          kirjanpitäjä Fahlberg, lukkarin veli, tuli minua tehtaan hevosella kyytiin
          Skattlösbergiin. Mutta ennenkuin menin pengoin kaikki vanhat kirjat ja
          paperit löytääkseni ne irtolehdet, joita apulainen, maisteri Enborg, väitti
          täällä säilytettävän ja joissa piti olla suomalaisista. Mutta en löytänyt
          niitä.
        </p>
        <p class="paragraph">
          Omituisen sopimuksen oli lukkari Björnram, nykyisen edeltäjä, tehnyt papin
          kanssa, pappi nimittäin saisi kantaa hänen tulonsa, leiviskän viljaa joka
          vanhasta talosta, yhteensä 53 leiviskää. Sen sijaan piti lukkarin joka
          sunnuntaiaamuna saada ryyppy viinaa, aamiainen pappilasta, ½ leiviskää voita
          ja ½ tynnyriä rukiita. Lukkari oli ollut suuri juomaratti, mutta nykyinen
          oli saanut alistua edellisen sitoumukseen.
        </p>
        <p class="paragraph">
          Tulin ajoissa <i>Skattlösbergiin</i>. Siellä oli kotosalla vain vanha eukko,
          joka osasi suomea. Hän oli palvellut Ludovikassa, kun eräs ukko tuli
          Suomesta ja valitti Cedercreutzille, että hänet oli ajettu pois talostansa.
          Hän oli saanut 11 lei<span class="page-number" id="p273">[s. 273]</span>pää,
          juuston y.m. eväiksi sekä rahaa, ja herra oli sanonut: »Mene sinä, ukko,
          kotiin ja sano pehtorille, että sinä saat asua talossasi». Tapasin täällä
          Lasse Lassenpojan pojan Dunderbergistä. Hän oli viisas ja järkevä mies.
          Katselin kylää. Väki oli jo kokonaan ruotsalaistunut; ei edes ollut ainoata
          savupirttiä jäljellä. Talo, jossa olin yötä, oli likainen kuin sikolätti ja
          täällä näin ensi kerran, että emäntä keitti puuroa pesemättä pataa. Täällä
          on asunut <i>Vappuisia</i> ja <i>Liittisiä</i>, Abborbergissä
          <i>Pohjoisia</i>, <i>Honkaisia</i> ja <i>Vappuisia</i>, Bingsjöbergissä
          (Mujalassa) <i>Mujaisia</i>, Jänsenissä <i>Liittisiä</i>, Skålkbergissä
          <i>Rautiaisia</i> ja <i>Soikkaisia</i>, Grilsåsissa <i>Kemppaisia</i> j.n.e.
          Kylässä oli 11 taloa ja n. 100 henkeä. Isäntäni tuumaili myydä talonsa ja
          muuttaa Suomeen. Hän kertoi, miten metsänvartijat vähää ennen joulua (kun on
          juhliksi parasta valmiina) kävelevät talosta taloon lahjuksia kantamassa
          aivan kuin laillisia saataviansa siitä, etteivät ole näitä haastaneet
          käräjiin tuhkaan kylvämisestä miiluamisen jäljille. Heitä on niin monesti
          sakotettu, että he ovat jo siitä tavasta luopuneet.
        </p>
        <p class="paragraph">
          Seuraavana päivänä jätin Skattlösbergin. Suo, josta rovasti Boethius puhuu,
          on kaikkiaan 15 tynnyrinalan suuruinen ja siitä on Erik ja Samuel
          Mattssonilla 3 tynnyrinalaa peltona. Kuulin Rifalletissa ollessani, että
          Thorsbergissä olisi mies nimeltä Staffan, jolla olisi joukko vanhoja
          asiakirjoja. Menin sinne Roskmoran kautta. Mutta hänellä ei ollut mitään tai
          pelkäsi hän niitä minulle näyttää. Hän sanoi Tuomas Juhaninpojalla Näsissä
          olevan kirjan, jonka tämä oli joltakin saanut lainaksi ja siinä puhuttiin
          näistä suomalaisista.
        </p>
        <p class="paragraph">
          Tänään oli hieman sateinen ja ruma ilma. Mutta eihän koko viime kuussa
          satanut ennenkuin nyt. Tulin 1 ½ penikulmaa Sunnansjöhön siten, että
          isäntäni maantiellä juosten ajoi hevosta minun ja hänen kirkolle menevän
          tyttärensä istuessa rattailla. Minä pyrin Gränjebergiin, joka on Ruotsin
          suurimpia kaivoksia ja sitten ½ penikulmaa Näsiin tiedustelemaan mainittua
          kirjaa. Sain suomalaisen kyytimiehen mukaani. Ensin soudimme yli Vesmanin ja
          Saxenin, sittemin kävimme jalan. Oli ollut jo pitkän aikaa pimeä, <span
          class="page-number" id="p274">[s. 274]</span>ennenkuin ennätimme perille.
          Björnhyttenissä en ollut sisällä, mutta tapasimme pimeässä erään
          palvelustytön, jolta sain kuulla, ettei pehtori Jensen ollut kotona.
          Kyytimieheni kuuli heti puheesta, että tyttö oli Säfsenistä, ja hän
          myönsikin olevansa Gravendalista. Menimme kartanoon, vaikka kello olikin jo
          9. Eräs mamsseli tahtoi tarjota minulle illallisen, mutta minä kielsin.
          Seuralaiseni sitä vastoin käytti hyväkseen, mitä tarjottiin. Minulle
          valmistettiin vuode ja menin heti nukkumaan. Sanoin piialle, että hän
          herättäisi minut kello 5:ltä, sillä tahdoin varhain liikkeelle; mutta hän
          tuli vasta kello 7, kun jo olin täysin pukeutunut.
        </p>
        <p class="paragraph">
          Seuraavana päivänä, sunnuntaina syyskuun 21:ntenä, satoi koko päivän.
          Syötyäni aamiaista menin kaivosvoutia etsimään. Mutta siellä ei ollut muita
          kotona kuin nuori, kaunis siunatussa tilassa oleva rouva. Hän näytti minulle
          miehensä kaikki kivennäiskokoelmat, jotka hän oli kerännyt kaivoksesta.
          Niitä säilytettiin suuressa kauniissa kaapissa, jossa oli lasiovet. Hän
          lupasi minulle muutamia mineraaleja. Sain erään kaivosmiehen mukaani
          Marnäskaivokseen, Räfhålaan Sjustjernaan ja Ceciliaan, joista löysin useita
          kivilajeja. Sitten menin taas kaivosvoudin rouvan luo ja sain kaksi
          haluamaani kiveä. Luulen, että olisin häneltä saanut mitä ikinä halusin.
          Niinpä oli siellä suuri kaunis tippu-kalcedon. Kun hän näki minun sitä
          himoitsevasti katselevan, tahtoi hän välttämättömästi antaa sen minulle,
          vaikka se oli koko kokoelman helmi. Niin mielelläni kuin sen olisin
          tahtonutkin, en käyttänyt tilaisuutta hyväkseni, kun pelkäsin hänelle siitä
          miehen puolelta koituvan ikävyyksiä. Kysyin, saisiko siitä katkaista
          kappaleen: »Aivan kernaasti», sanoi hän. ja minä todella taitoin siitä
          kappaleen — mitä olen monesti jälkeenpäin katunut, etenkin kun ajattelin
          hänen tilaansa. Menin uudelleen kaivokseen jumalanpalveluksen ajaksi
          mekastamaan. Sateen vuoksi en välittänyt mennä Näsiin.
        </p>
        <p class="paragraph">
          Kello 3 tulin Sunnansjöhön. Söin siellä erään velkaisen ja köyhtyneen
          kartanonomistaja Bergmanin luona. Annoin suomalaisen kyytimieheni viedä
          tavarani rannalle, josta sain erään miehen soutamaan kirkonkylään. Klo ½ 6
          saavuin Gränjen kirkonkylään, joka oli suuri punaiseksi <span
          class="page-number" id="p275">[s. 275]</span>maalattuine rakennuksineen.
          Siellä asui patruunia, vuorimiehiä, pappeja ja jos joitakin. Ajoin
          kievariin, jossa takkavalkean ääressä kuivattelin vaatteitani, sillä olin
          märkä kuin uitettu. Pihalla oli joka sopessa juopuneita miehiä, jotka
          kiroilivat ja sadattelivat. Sain kievarin palvelijalta kuulla, että yöllä
          olisi tanssit, joihin minullekin annettiin lupa tulla. Mutta kun satoi, en
          välittänyt mennä ajatellen, että siellä saattaisi olla pappilan piikoja enkä
          tahtonut, että siitä huhu ennättäisi ennakolta pappilaan, jonne seuraavana
          päivänä aioin mennä. Muuten sain kievarissa hyvän huoneen ja ruoan, jonka
          vuoksi istuin kirjoittamaan päiväkirjaani. Mutta lopulta oli mentävä
          nukkumaan, kun kynttilä loppui, eikä koko talossa ollut muuta kuin tuo pieni
          kynttilänpätkä.
        </p>
        <p class="paragraph">
          Seuraavanakin päivänä satoi herkeämättä. Istuin kamarissa ja kirjoittelin
          päiväkirjaani aina kello 5 saakka ip. Sitten pukeuduin mennäkseni pappilaan
          tapaamaan kirkkoherra Godeniusta. Tultuani sinne kuulin, mikä ilo ja riemu
          salissa vallitsi: Siellä soi viulu ja klaveeri ja kaksi naista lauloi. Menin
          keittiöön kysymään, missä saisin tavata kirkkoherraa. Muuan tyttäristä,
          mamsseli Carolina oli siellä ja vei minut yliskamariin. Siellä tapasin hänen
          isänsä. Hän oli pitkä ja harvapuheinen mies. Olin kuullut, että hän oli
          hieman höperö, mutta sitä en puheista huomannut. Hän istui siellä yksin
          sohvalla kuunnellen, miten alhaalla mellastettiin. Sanoin kuka olin ja mikä
          oli matkani syynä j.n.e. En ollut ennättänyt olla kauan, ennenkuin rouva
          tuli pyytämään minua alas. Tulin suureen saliin, jossa näin kaksi herraa ja
          neljä mamsselia. He alkoivat ensin laulaa, mutta se ei oikein sujunut ja
          mamsselit tahtoivat tanssia. Mutta kun kukaan ei suoranaisesti minua
          kehoittanut, en liittynyt joukkoon. Yksi herroista soitti viulua, toiset
          tanssivat. Vanha rouvakin, senkin silkkipyrstö, pyöritteli peräänsä niinkuin
          muutkin kanat. Kaikki katselivat he minua pitkään ja kuin kysyen, enkö
          minäkin tahtoisi osallistua leikkiin. En ollut näkevinänikään, vaan puhelin
          pastorin apulaisen Vahlbeckin kanssa suomalaisista. Hän tuntui järkevältä
          mieheltä. Kun katrilli oli tanssittu loppuun siten, että yksi kolmesta
          parista muutti tyhjälle neljännelle paikalle ja vain <span
          class="page-number" id="p276">[s. 276]</span>yksi kavaljeeri pyörähteli tuon
          vanhan rouva-aluksen kanssa, tuli eräs herroista kehoittelemaan minua
          liittymään tanssijoihin. Se oli kapteeni, kreivi Horn, joka pari tuntia
          sitten oli tullut Lindköpingistä. Hänellä oli täällä maatila, jota oli
          tullut vuokraamaan. Hän oli kohtelias eikä suinkaan ylpeä herra. Hän pyysi
          minua viemään terveisiä veljelleen, joka äskettäin ensi kertaa oli
          matkustanut Upsalaan yliopistoon opiskelemaan. Meidän jutellessamme
          toinenkin herra tuli pyytämään minua tanssiin, ja näin miten tytötkin
          rukoilevin katsein odottivat vastausta, sillä olinhan juuri tullut
          täysi-ikäiseksi ollen nuorin ja luultavasti myös urhein ritari. Tuo toinen
          herra oli entinen maanmittari, nykyinen Saxhyttanin pehtori nimeltä Dahlman.
          Hänkin oli äsken tullut vieras, joten kaikki olimme talossa outoja. Paitsi
          talon omia naisia oli siellä vielä mamsseli Gustafva Boritz; kaikki iloisia,
          nauravia ja kepeäjalkaisia naisia. Tekeydyin aluksi tärkeäksi ja
          esteleväksi, mutta kun kerran olin tanssinut ensimmäisen katrillin neiti
          Boritzin kanssa, tulivat kaikki naiset ympärilleni ja kysyivät, olinko
          Upsalassa oppinut tanssimaan. Ja kun selitin, että kyllä se taito
          Suomessakin osataan, niin se heitä hämmästytti suuresti, niin he suoraan
          sanoivat, etteivät sitä uskoneet. Minä puolestani kummastelin ruotsalaisen
          sivistyneistön tietämättömyyttä, oikeammin sanoen suomalaisen kansallisuuden
          halveksumista. Mutta eihän tämä ollut ensi kerta, kun täälläpäin osoitettiin
          näin karkeata tietämättömyyttä. (Voin esittää toisen esimerkin ruotsalaisten
          tietämättömyydestä ja vieläpä itse Tukholmasta. Siihen aikaan asui siellä
          kenraali, kreivi Tavast, syntyperältään suomalainen, jonka puoliso oli
          ruotsalainen vapaaherratar Frisendorff. Heidän luonaan asui pihan puolella
          kreivin sukulainen, nuori suomalainen taiteilija <i>Magnus von Wright</i>.
          Eräänä iltapäivänä oli siellä joukko vieraita naisia, muiden muassa kaksi
          kreivittären sisarta, jotka viettivät aikaansa lyömällä korttia. Wright
          käyskeli edes takaisin huoneessa, mutta asettui lopuksi emännän tuolin taa.
          Ja kun tämän piti lyödä kortti, osoitti von W. sormellaan toista, joka hänen
          mielestänsä olisi ollut lyötävä. Silloin kuiskasi toinen vapaaherratar
          toiselle, toki niin että W:kin sen kuuli: »Kah, hänhän tuntee kortitkin.»
          <span class="page-number" id="p277">[s. 277]</span>Niiltä ajoilta, jolloin
          suomen kaarti (tämän vuosisadan alussa) oli sijoitettuna Porvooseen,
          ruotsalaiset upseerit kertoivat Tukholmaan palattuansa »daameilleen»
          hassunkurisia juttuja suomalaisten mamsselien käyttäytymisestä).
        </p>
        <p class="paragraph">
          Tanssin ilonpitoon kuului myöskin se, että minä kerran mamsseli Carolina
          Godeniuksen kanssa juoksin salista — pimeään kamariin; muut tulivat perässä.
          Myöskin Lisette ja Johanna Godeniuksen kanssa tanssin useita kertoja. Sitten
          aloimme leikkiä. Muun muassa oli musiikin tahdissa suoritettava joku tehtävä
          ja minä onnistuin erinomaisesti viedessäni tuolin pöydän luo ja asettaessani
          siihen kukkaruukun. Minut saatiin jäämään illalliselle, jonka jälkeen
          vieläkin tanssittiin. Kun en pöytään mennessä ottanut härsytysryyppyä,
          kehuivat kaikki naiset minua, sitä enemmän, kun olin ylioppilas ja
          sellaiselle heidän mielestään sopi mikä tahansa.
        </p>
        <p class="paragraph">
          Tehdessäni lähtöä yritti rouva saada minua jäämään muiden herrojen tavoin
          yöksi. Kun en suostunut, pyysi hän minua aamiaiselle, mutta en luvannut,
          ollakseni vapaa. Sain Vahlbäckiltä kievariin lainaksi »Grangärdes
          Församlings minnesbokin» nähdäkseni, oliko siinä mitään suomalaisista.
          Dahlman lupasi seuraavana päivänä tulla ottamaan selkoa minun
          nuottikokoelmistani.
        </p>
        <p class="paragraph">
          Seuraavana päivänä nousin varhain ja kopioin yhtä ja toista tuosta
          muistikirjasta. Siinä luki m.m.:
        </p>
        <p class="paragraph">
          Kirkkoherra Hindrik Lindbom sai kihlakunnantuomari Magnus Joh. Lundilta
          kesäk. 3 p:nä 1746 päätöksen, ettei kirkonkylän väki sunnuntai-illoin saanut
          leikkiä eikä tanssia eikä lauantai-iltoina suurin joukoin valvoa ruumiin
          ääressä, koska siitä kuninkaallisen asetuksen mukaisesti seurasi 10 taalarin
          sakko. —
        </p>
        <p class="paragraph">
          Nimismies Nils Rundbergin esityksestä kesäk. 11 p:nä 1750 määrättiin
          rengeille ja sotamiehille 5 hopeataalarin sakko elleivät pyhä ja
          juhlapäivinä olleet kotona ennen klo 4. — Kesäk. 13 p:nä 1724 määrättiin 10
          hopeataalarin sakko soittajille ja isännälle, vieraille kullekin 5 taalaria.
        </p>
        <p class="paragraph">
          »Anno 1688 tammik. 22 piti Herra Tri Piispa kenraalitarkastuksen Grangärden
          pitäjässä. Pastori ilmiantoi suo<span class="page-number" id="p278">[s.
          278]</span>malaisen naisen pitäjässä myyneen olutta ja pyydettiin häntä
          pitäjästä karkoitettavaksi. — Pääteltiin: Hänet on ilmiannettava käräjissä
          ja olut otettava takavarikkoon maaherran määräyksen mukaisesti. Jos
          Nimismies siihen ei puuttua tahdo, ilmiannettakoon Herra Maaherralle.»
        </p>
        <p class="paragraph">
          »Kysyi Pastori, saisiko hän haudata suomalaisen naisen, jonka Antti Finne
          Finmarkista oli tuonut; hän oli kotoisin Suomesta, oli ollut sukulaistensa
          luona, mutta hänellä ei ollut papinkirjaa.»
        </p>
        <p class="paragraph">
          Insinööri Dahlman tuli luokseni pyytäen aamiaiselle pappilaan, mutta minä en
          mennyt, sillä tahdoin ensin lukea muistikirjan. Annoin hänelle joukon
          nuotteja ja niin hän meni tiehensä. Vein kirjan pois vasta klo 10 ja sain
          samalla nuottini takaisin.
        </p>
        <p class="paragraph">
          Kauan en pappilassa viipynyt, vaikka minua kehoitettiinkin jäämään. Maksoin
          kortteerini, sain hevosen ja jatkoin matkaani. En mennyt kauemmaksi kuin
          Sörgvikiin, jonne oli 1 ¼ penikulmaa. Illansuussa menin kyytimieheni kanssa
          Limstenin kaivoksia katsomaan. Kievarissa oli ruokapöytä niin epäsiisti,
          että töin tuskin saatoin siitä mitään nauttia. Rattailta noustessani putosi
          kelloni maahan ja lasi särkyi.
        </p>
        <p class="paragraph">
          Seuraavana aamuna satoi hieman, mutta päivemmällä oli kaunis ilma. Ajettuani
          1 7/8 penikulmaa tulin Smedjebackeniin, joka oli kuin pieni kaupunki. Siellä
          kysyttiin minulta passia. Täältä sain oikean nahkakaakin kyytihevoseksi; se
          ontui toista jalkaansa voimatta sitä panna maahan. Kyytimies ruoski sitä
          armottomasti, sillä hän ei tiennyt, mitä minun kivisäkkini painoivat. Ne
          nostin aina itse kyytirattailta toiselle, ettei päästäisi selville niiden
          raskaasta sisällöstä. Hevonen väsyikin Stensbossa puolitoista neljännestä
          ennen Vesterbytä. Sain uuden virman hevosen, jolla tulin Vikiin. Täällä
          tapasin vanhan nimismiehen, joka puhui paljon viime Suomen sodasta ja kehui
          suomalaisia ruotsalaisia paremmaksi. Täältä en päässyt suoraan Nordbergiin,
          kun sinne ei ollut ruunun maantietä, vaan oli ensin mentävä penikulma
          Ansjöflyteriin. Täällä aterioitsin sillä aikaa kuin hankittiin
          reservihevonen. Saatuani hyvän hevosen ja kyytiin <span class="page-number"
          id="p279">[s. 279]</span>reiman 20-vuotiaan tytön läksin edelleen klo 5
          tullen klo 8 Nordbergiin.
        </p>
        <p class="paragraph">
          Nousin varhain seuraavana aamuna ja menin suurustettuani kaivoksia katsomaan
          saaden joukon uusia mineraaleja. Kello 3:n tienoissa läksin Hästbackaan,
          jonne oli 1 ¼ penikulmaa. Tämä kievari oli kuin suuri kartano. Isäntä ja
          emäntä olivat ristiäisissä Islingbergin pappilassa ja vain palvelijattaret
          kotona. Niistä oli kolme nuorta, sievää ja vikkelää. Minä vähän taputtelin
          yhtä eteisessä, sillä en uskonut, kun hän sanoi olevansa naimisissa, ja että
          mies juuri katseli minua vastapäätä olevan rakennuksen ikkunasta.
          Perästäpäin sain kuulla, että tosiaankin oli niin. Muut tytöt hyppivät,
          juoksivat, melusivat tehden jos jonkinlaista ilvettä.
        </p>
        <p class="paragraph">
          Minun oli odotettava kauan hevosta, kun kestikievari oli poissa ja
          talonpojat väittivät, ettei hevosia ollut saatavissa. Saadakseni aikani
          kulumaan, otin luodikkoni ja menin vanhan ladon luo, piirsin sen seinään
          viidenäyrin lantin kokoisen pilkan, panin pienen puukon terän pilkan
          keskelle, menin 90 askeleen päähän ja ammuin vapaalta kädeltä kolme
          laukausta niin että luodin kappaleet menivät terän kummaltakin puolelta
          pilkkaan. Kyytimiehet töllöttelivät vuoroin minua vuoroin toisiaan. Lopulta
          luulivat he minua poppamieheksi ja silmänkääntäjäksi. Jopa tuli hevonenkin
          ja minun toivotettiin menevän sitä sileätä niin kauas kuin tietä riitti.
          Mutta nyt ei kukaan uskaltanut tulla kyytiin. He suostuttelivat viimein
          erään nuoren vaimon lähtemään. Hänellä oli niin hyvä hevonen, että sitä
          täytyi ohjia pidellen kaikin voimin hillitä. Pian suoritimme tuon 1 ½
          penikulman matkan Färnebon pitäjän Islingebyn kievariin. Täältäkin sain
          kunnollisen hevosen Hemmingebohon, josta sain iloisen kyytimiehen Salaan.
          Kuljimme Sätran kaivon ohi ja tie oli tasainen kuin pöytä. Kaupungin
          lähettyvillä äkkäsi kyytimieheni ladon katolla suuren pöllön aivan tien
          vieressä. Mutta minun ladatessani pyssyä se lensi tiehensä ja huomasin, että
          se oli metson kokoinen.
        </p>
        <p class="paragraph">
          Kello 11 illalla tulimme kaupunkiin. En saanut yösijää kievarissa, kun oli
          paljon matkustajia, joten minulle neuvottiin <span class="page-number"
          id="p280">[s. 280]</span>toinen paikka. Mutta kun sielläkään ei ollut sijaa,
          oli kievarin mamsselin noustava vuoteeltansa ja jätettävä se minun
          käytettäväkseni. Annoin kyytimiehen nukkua kamarini lattialla.
        </p>
        <p class="paragraph">
          Seuraavana aamuna kävin af Forselleksen luona, jolta sain kivipaketin, jonka
          menomatkalla olin jättänyt säilytettäväksi. Vasta kello 3 läksin kaupungista
          tullen kievarin omalla hevosella Söröniin ja Härfstadiin. Tullessani
          Brunsätran majataloon oli kello jo ½ 9 illalla. Täällä sain kuulla, että
          metsässä oli paljo rosvoja, jopa 14—15 laumassa ja vain 3 oli saatu kiinni.
          Kyytimiehet neuvoivat, etten yöllä menisi edemmäksi. Mutta kun vielä samana
          iltana tahdoin olla Upsalassa, latasin pyssyni ja kaivoin matkalaukustani
          esille pistoolin. Ajoimme hyvää vauhtia 1 ½ penikulmaa Kölfvaan, jonne
          tulimme klo 11. Muuttaessani pihalla tavaroitani rattailta toisille tuli
          mies metsästä. Hän pysähtyi nähdessään minut ja näytti aikovan kääntyä
          takaisin. Minä ryntäsin sapeli ojossa hänen kimppuunsa ja kysyin, kuka hän
          oli. Kun hän ei vastannut, tartuin kaulukseen viedäkseni hänet taloon. Nyt
          hän alkoi puhua, ja kyytimieheni tuli rytäkkään tuntien miehen lähimmäksi
          naapurikseen, joka oli juovuspäissään lähtenyt nurkissa maleksimaan.
        </p>
        <p class="paragraph">
          Kuu nousi ja ilma oli mitä ihanin. Ja vaikka kaupunkiin oli 2 ¼ penikulmaa
          niin pääsimme virmalla hevosella pian perille. Ajoin Linnankatua ja
          Kuningattarenkatua torille, pysähtyen apteekin edustalle. Kyytimiehen ja
          hevosen jätin muutamien kauppakojujen taa ja menin apteekin ovelle
          koputtelemaan. Weber nousi vuoteeltaan ja kysyi, mitä halusin. Minä muutin
          ääntäni ja pyysin vähän voidetta. Mutta hän tunsi ääneni, sytytti tulen ja
          laski minut sisälle.
        </p>
        <p class="paragraph">
          Häneltä sain nyt kuulla, että asuntoni isäntä, kultaseppä Berg vastoin
          sitoumusta oli vuokrannut kolmannen kamarini professori Geijerille, joka
          asui samassa talossa ja että hän olisi ilman Weberin väliintuloa vaokrannut
          vielä muutkin huoneeni. Minulle oli tullut 8 kirjettä Suomesta: 4 isältäni,
          yksi sisareltani, Poppiukselta, Sjögreniltä, Arvidssonilta ja Hällströmiltä.
          Isäni kirjeistä näin, että hän oli saanut minun kirjeeni Salasta, Falunista
          ja Glitteråsta ja että hän oli lukenut minun arvosteluni
          Literatur-Tidningistä sekä runoni <span class="page-number" id="p281">[s.
          281]</span>Poetisk kalenderista. Niitä hän ei moittinut eikä kiittänyt,
          luulipa vain, etten niitä itse ollut kirjoittanut.
        </p>
        <p class="paragraph">
          Kun tänään vatsani oli tuntunut vähän kipeältä, otin aimo ryypyn vatsaa
          vahvistavia tippoja, se olikin ensimmäinen ja viimeinen koko matkallani.
          Weber kertoi myöskin, että leipuri Lund oli minua varten pitänyt pienen
          villakoiran pennun, Saukon. Ajoin sitten kortteeriini, annoin nostaa
          tavarani kamariini, missä kyytimiehenikin sai lattialla yötilan. Jumalan
          kiitos, katon alla oltiin; mutta mieleni oli paha siitä, että hänen hyvä
          hevosensa sai seisoa ulkona sateessa.
        </p>
        <p class="paragraph">
          Siis olin syyskuun 26:ntena onnellisesti jälleen Upsalassa tehtyäni Taalain
          suomalaismetsiin matkan, jolle läksin kesäkuun 27:ntenä. Se siis oli yhteen
          menoon kestänyt kolme kuukautta. Mitä kaikkia tietoja minä näistä
          suomalaisista sain, pidän toistaiseksi omina hyvinäni, kosk'ei kukaan niistä
          ole välittänyt.
        </p>
        <div class="image">
          <img src="images/kuva-13.jpg" alt="">
          <p><i>K. A. Gottlund v. 1853.</i></p>
        </div>
      </div>
    </div>
    <div class="section">
      <span class="page-number" id="p282">[s. 282]</span>
      <div class="chapter">
        <h2 id="chapterNone1">Suomentajan laatimia lisäyksiä ja selityksiä</h2>
        <p class="paragraph">
          <a href="#p1"><i>Siv. 1.</i></a> Otavan I osan esipuheessa, ss. XIII—XV, Gottlund samaan
          tapaan kuin tässä matkakertomuksessa tekee selkoa siitä, miten hän joutui
          matkalle. Gottlund oli syntynyt Ruotsinpyhtään pappilassa helmikuun 24 p.
          1796, itse hän tosin teoksessaan Läsning för finnar, s. 408, kirjoittaa »på
          min 70:de födelsedag den 28 Februari». Ylioppilaaksi hän tuli Porvoon
          lukiosta maalisk. 5 p. 1814 antautuen harjoittamaan
          matemaattis-luonnontieteellisiä opintoja. Hän kuunteli myöskin luentoja
          sielutieteestä, uuden testamentin alkukielestä ja Vergiliuksesta.
          Kevätlukukauden lopulla 1815 G. otti Turun yliopiston rehtorilta todistuksen
          jatkaakseen opiskelua Upsalassa. Ennenkuin lähti Upsalaan, palasi hän
          kotiinsa Juvalle keräten syyskuusta 1815 kesäkuuhun 1816 siellä
          kansanrunoutta. Hänen tänä aikana saamansa saalis käsitti kaikkiaan n. 150
          loitsua, 100 vanhaa ja 50 uutta runoa, 50 laulua sekä joukon taikoja,
          sananlaskuja ja muistiinpanoja häistä ja hautajaisista. Hän oli siis
          kerännyt suuremman kokoelman kansanrunoutta kuin tiettävästi kukaan ennen
          häntä. Oltuaan vuoden kotonaan lähti hän heinäk. 16 p. 1816 Ruotsiin ottaen
          mukaansa m.m. runokokoelmansa. Upsalaan hän saapui elokuun alussa ja
          kirjoitti nimensä yliopiston matrikkeliin saman kuun 13:ntena. Täällä hän
          jatkoi aluksi luonnontieteellisiä opintojaan, mutta kuunteli myös filosofian
          latinan ja kreikan luentoja. Isälleen hän kirjoittaa: »Luulen, ettei kukaan
          koko akatemiassa kuuntele niin monia luentoja.» Hän kertoo nousevansa klo
          3:lta aamulla ja valvovansa klo 9—11 illalla. (Kirjeenjäljennös
          päiväkirjassa 9. X. 1816). Upsalassa oleili silloin niin suuri joukko
          suomalaisia, että he muodostivat eri osakunnan (nation) omine
          kuraattoreineen ja inspehtoreineen. Vv. 1801—22 opiskeli Upsalassa 86
          suomalaista. V. 1824 lakkautettiin Suomalainen osakunta (Finska nationen).
        </p>
        <p class="paragraph">
          Kirjeessään isälleen sekä Abraham Poppiukselle G. kertoo, että suomalaiset
          ovat »irstaita velikultia» (liderliga krabater), jotka kulkevat »kellarista
          kellariin», joten monesta ei ole suomalaiselle kansakunnalle kunniaa. Senpä
          vuoksi hän sanoo mieluummin seurustelevansa ulkomaalaisten kanssa.
        </p>
        <p class="paragraph">
          <a href="#p1"><i>Siv. 1—2</i></a> puhuu G. tutustumisestaan <i>Palmbladiin</i> ja
          <i>Atterbomiin</i>. Vilhelm Fredrik Palmblad oli syntynyt 1788, tuli
          ylioppilaaksi 1806, maisteriksi 1815, dosentiksi 1822. Hän oli
          maantieteilijä, <span class="page-number" id="p283">[s.
          283]</span>historioitsija, sanomalehtimies ja politikko. Osti 1810
          akateemisen kirjapainon, s.v. Phosphoros lehden, Poetisk kalenderin 1811,
          Svensk Literatur-Tidningin v. 1813.
        </p>
        <p class="paragraph">
          Per Daniel <i>Atterbom</i> on Ruotsin kirjallisuuden merkkimiehiä. Hän oli
          syntynyt v. 1790, yliopp. 1805. Hän perusti v. 1808 »Aurora»-seuran ollen
          Palmbladin ohella sen etevin jäsen. Hän toimitti vv. 1810—22 Poetisk
          kalenderia ja myöskin Svensk Literatur-Tidningiä. »Phosphoros», josta G.
          puhuu, alkoi ilmestyä v. 1810. Se edusti uusromantiikkaa, jota
          Atterbom-Palmbladin suuntaa lehden mukaan nimitettiin fosforistiseksi,
          vastakohtana järkeilevälle kustavilaiselle ja akateemiselle kirjallisuuden
          suunnalle. <i>Friedrich Rühsin</i> teos »Finland und seine Bewohner»
          ilmestyi alkuaan saksaksi Leipzigissä v. 1809. Gottlund arvosteli v.v.
          1811—12 julkaistua ruotsalaista käännöstä »Finland och Dess Invånare».
        </p>
        <p class="paragraph">
          Myöskin n.s. göötiläisen koulun aatteisiin tutustuminen saattoi antaa G:lle
          virikettä runonkeräyksiin ja matkoihin. Göötiläisen koulun miehet ihailivat
          alkuperäistä »turmeltumatonta» kansanluonnetta, voimaa ja kuntoa sekä
          sankarirunoutta ja tarustoa.
        </p>
        <p class="paragraph">
          Päiväkirjassaan 1.3. 1815 G. kertoo ostaneensa göötiläisten aikakauskirjan
          »Idunin» ja paria kuukautta myöhemmin Atterbomin Poetisk kalenderin useita
          vuosikertoja. Upsalaan tultuaan hän osti Svensk Literatur-Tidningin ja
          Phosphoroksen vuosikertoja. Palmbladiin G. tutustui sattumoilta
          akateemisessa kirjapainossa elok. 31 p. 1816 ja kertoo päiväkirjassaan P:n
          kanssa puhuneensa laajasti kirjallisuudesta sekä politiikasta ja eronneensa
          hänestä hyvänä tuttavana. Elok. 30 p. 1816 hän kirjoittaa isälleen
          (päiväkirjassa kirjeen jäljennös) olevansa Palmbladin ja Atterbomin hyvä
          tuttava ja heidän välityksellään tutustuneensa muihinkin kirjailijoihin.
          Atterbomista hän kirjoittaa Poppiukselle 5. II. 1816: »Se on yxi ajvan
          hiljainen miesi, ja emine taidan ymertä, mitenkä hän on nin suuret
          kiäntymyxet (omhvälfningar) Ruotsin laulamuxessa (Poesie) matkan saatana.
          Hän on pannuna kumaxi, ette ne ej Turussa ovat pitänä pareman huolen, oman
          maan asiojsta, vajka ne kylle joka vuosi kirjuttavat disputationit Saxan ja
          Graekan kielen välillä, nin ej hyö millonka antavat omasta kielestä tiedon.
          Vaan tähä myö liiton ette ej suomen maan tietymys (Litterat.) mejden syyn
          kautta pitä hävittämän, vaan piteme me ajkana myöten nin paljoin kuin mejden
          voimassa on site julista ja ylösvalista.»
        </p>
        <p class="paragraph">
          Gottlund sanoo, leikillisesti (<a href="#p2">s. 2</a>) nelisen kuukautta oleiltuaan Upsalassa
          seisoneensa toisella jalallaan runotarten alueella, toisella survaisseensa
          syvälle viisauden lähteeseen. Syksyllä 1816 hän vei runojansa Atterbomin ja
          Palmbladin nähtäväksi ja sai pari savolaista maalaiselämää kuvaavaa runoansa
          julkaistuksi Poetisk kalenderissa. Seuraavan vuoden kalenteriin hyväksyttiin
          vain yksi hänen runonsa, mutta Bruzeliuksen toimittamaan »Kalender för
          Damer» otettiin kolme G:n runoa: »Det sista afskedet», »Mitt femtonde år» ja
          »Väinä<span class="page-number" id="p284">[s. 284]</span>möinens Harpa».
          Runot ilmestyivät kielivirheet korjattuina ja oudot sanat karsittuina.
          Pitkäveteisiä ne ovat, mutta mielikuvituksen lentoa niissä on.
        </p>
        <p class="paragraph">
          Gottlundilla siis oli alun pitäen menestystä Upsalan huomattavimmissa
          kirjallisissa piireissä, vaikka olikin vasta 20:n ikäinen. Niissä
          keskusteltiin usein maamme oloista ja kansanrunoudesta. Gottlund näyttää
          esiintyneen suomalaisena asiantuntijana. Ei siis ole kumma, että Palmblad
          maaliskuussa 1817 pyysi nuorukaista arvostelemaan saksalaisen oppineen
          teosta. Matkaa suomalaismetsiin Gottlund näyttää suunnitelleen jo
          aikaisemmin ja ehkä hän oli Rühsin teoksenkin lukenut jo varhemmin, sillä jo
          tammik. 15 p. 1817 kirjoitti hän isälleen aikovansa kesällä matkustaa
          Taalaihin.
        </p>
        <p class="paragraph">
          Rühs on saanut tietonsa Ruotsin metsäsuomalaisista etupäässä Porthanin
          kirjoituksesta: »Om de på svenska sidan boende Finnar», (Åbo Tidningar 1793,
          n:ot 5—8, 10, 13, 14, 32, 49, 52), Rühs esittää ne saksalaisessa painoksessa
          liitteenä: »Von den finländischen Colonisten in Schweden und Norwegen»: I
          Von den an verschiedenen Stellen in Schweden wohnenden Finländern, ss.
          407—417 ja II Von den Finländern in Norwegen, ss. 417—420. Norjan
          suomalaisista on Rühs käyttänyt lähteitä: »A. C. Smith beskrivelse over
          Trysild Praestgjild i Agger huusstift i Norge» ja »E. Pontoppidan naturl.
          Historie v. Norwegen I.»
        </p>
        <p class="paragraph">
          <a href="#p3"><i>Siv. 3</i></a> sanoo G. etsineensä vain Rühsin käyttämää lähdekirjallisuutta.
          Sitä paitsi löysi hän Fernowin teoksesta »Beskrifning öfver Värmland» ja
          Hülphersin kirjasta »Dalresan» muutamia tietoja suomalaisten asuinpaikoista.
        </p>
        <p class="paragraph">
          Samalla sivulla Gottlund kertoo tiedustelleensa tuttaviltansa
          metsäsuomalaisista. Päiväkirjassa 29. XI. 1816 lukee: »Mine mänin Pastor
          Sundströmin luona, hän haasteli kaikilaisista ja hänen matkansa
          Vermlandissa, johon asukat hän ki[it]ti ja mitänke hän on Carlstadissa
          löytenyt suomalaisia». Tammik. 15 p. 1817 hän kirjoittaa isälleen: »Olen
          tutustunut erääseen nuoreen Restadiukseen, Liman pastorin poikaan Taalaista.
          Siinä seurakunnassa lienee kokonainen suomalaisseutu.»
        </p>
        <p class="paragraph">
          <a href="#p5"><i>Ss. 5—6</i></a> ja <a href="#p9"><i>9</i></a> mainittu <b>Höckert</b> on Fredr. Vilh. Höckert,
          synt. 16. VII. 1798, yliopp. Turussa 6. II. 1816, Upsalassa 13. X. 1816. Isä
          oli kauppias Vaasassa.
        </p>
        <p class="paragraph">
          <a href="#p6"><i>Siv. 6</i></a> ja toistamiseen <i>s. 281</i> puhutaan Saukosta, »laajalti
          kuulusta» villakoirasta. Vermlannin matkallaan oli G:lla mukanaan kaksi
          lintukoiraa ja temppuja tekemään opetettu Saukko. Laajalti kuuluksi tuli
          Saukko vielä kuolemansakin kautta. Se sai väkivaltaisen kuoleman ja Gottlund
          riiteli tappajalta 100 taalaria, »joka summa teki Otavan julkaisemisen
          mahdolliseksi».
        </p>
        <p class="paragraph">
          Matkavarustuksiin kuului myöskin kirjoituslaatta (plån). 1800-luvun
          alkupuolella käytettiin muistikirjan tapaista laattaa, jossa <span
          class="page-number" id="p285">[s. 285]</span>oli muutama levy, joiden pinnat
          oli niin valmistettu, että niihin saattoi kirjoittaa kuten rihvelitaululle
          ja sitten pyyhkiä ne uudelleen tyhjiksi.
        </p>
        <p class="paragraph">
          <a href="#p9"><i>Siv. 9</i></a> mainilaan, ellä G. ennen matkalle lähtöään luki viimeisen
          korjausvedoksen Svensk Literatur-Tidningin 25:nteen numeroon ja ensimmäisen
          26:nteen. 25:s numero on päivätty lauantaina kesäk. 21:nä, joten mainittu
          viikkolehti näyttää ilmestyneen ainakin viikkoa myöhemmin päiväystään.
          Arvostelu pysähtyi 26:nteen, kesäk. 28:nnen päivän numeroon, ja jatkoi
          arvostelija sitä vasta matkalta palattuaan 49:nnessä, jouluk. 6:nnen p:n,
          numerossa. Kahdessa viimeisessä numerossa onkin jo hieman G:n matkallaan
          saamia tietoja.
        </p>
        <p class="paragraph">
          Tämä yhdeksättäkymmentä tiheään painettua palstaa pitkä arvostelu
          ruotsinmaalaisessa kirjallisessa lehdessä on siksi huomattava, että on syytä
          sitä selostaa.
        </p>
        <p class="paragraph">
          Laajimmin puhutaan siinä suomalaisesta jumalaistarustosta ja
          kansanrunoudesta. Onpa siinä 23 suomenkielistä otetta vanhoista
          runoistammekin, yhteensä 150 suomenkielistä säettä ruotsinkielisine
          käännöksineen. Rühs väittää, nojautuen Porthaniin, ettei suomalaisissa
          historiallisissa runoissa ole ainoatakaan, joka on uskonpuhdistuksen aikaa
          vanhempi. Gottlund kysyy, miten Rühs sitten selittää Väinämöisen,
          Joukkavaisen sekä Kalevan pojat, jotka viimeksimainitut sankarit tarujen
          tietämän mukaan tekivät retken Garda-Riikiin, Hiienväet j.n.e. Hänen
          mielestään ei Suomen suvun muinaisuutta ole etsittävä Ruotsin vanhoista
          tarunomaisista lähteistä, vaan suomalaisten omista muistitiedoista. Rühs
          väittää, että viisikielinen, teräskielinen kantele on vanhempi soitin kuin
          jouhikantele. »Ilmoittaja luulisi päinvastoin. Osaksi sen vuoksi, että
          jälkimmäinen tekotavaltaan on yksinkertaisempi, mikä tavallisesti on
          vanhemmuuden merkki, osaksi siksi, että jouhikielet Suomessa ovat vanhempia
          kuin teräs- tahi messinkikielet. Ja vihdoin itse kanteleen nimikin näyttää
          sitä todistavan. Se johtunee sanasta <b>kanta</b>, freqventatiivimuoto
          kantele (bära ofta). Luultavasti kantoivat ensimmäiset runolaulajat (bardit)
          aina harppuansa mukanansa, jolloin jokainen, joka ei tuota soitinta
          tuntenut, kysyi: »Mitäs kantelet?» (kannat), josta ehkä kantele nimitys sai
          alkunsa. Tämä on sitä luultavampaa, kun jouhikanteleessa on ikäänkuin varta
          vasten tehty ripa (handtag) ja sitä on mukavampi kuljettaa kuin kanteletta.
          Kun sittemmin keksittiin messinkikielet, oli välttämätöntä tehdä niiden
          välillä ero ja niin toista alettiin nimittää jouhikanteleeksi (tagelharpa).
          Pohjoisissa maakunnissa sitäkin vieläkin nimitettään kanteleeksi.
        </p>
        <p class="paragraph">
          Tekijän kuvaamia teräskieliä ei ilmoittaja ole nähnyt Savossa eikä
          Karjalassa.» Sanoopa G. kuulleensa jouhikolla soitetun venäläisiä
          katrillejakin sekä nähneensä herrasväen käyttäneen taitavaa
          jouhikonsoittajaa joulukemuissaan. Niinikään hän ei pidä Väinämöistä
          kanteleen keksijänä, sillä tämän isä, Kaleva, opetti V:tä kanteletta <span
          class="page-number" id="p286">[s. 286]</span>soittamaan. Väinämöisestähän
          sanotaan vain, että hän itse teki kanteleen ja mestarillisesti osasi sitä
          käyttää. Jos hän olisi ollut sen keksijä, niin se olisi vasta silloin saanut
          nimensä. Mutta niinhän ei ollut asianlaita. Kun kaikki kokoontuivat suloista
          soittoa kuuntelemaan, kysyivät he: »Mist' on kantele kotoisin?». Ja kun
          kysyttiin samaten nauloista, kielistä ja pohjasta, niin oli tietysti
          ennenkin nähty tuollainen soitin, kun osien nimetkin tiedettiin eikä luultu,
          kuten amerikkalaiset ensi kerran nähdessään ratsastajan, että sekä mies että
          hevonen kuuluivat samaan eläimeen. Ja tuskinpa edes tavallisella
          jouhikanteleella olisi ollut sellaista viehätysvoimaa, ellei siinä olisi
          ollut erikoisia kieliä, jotka Väinämöinen ehkä oli saanut merimatkoillaan,
          metallikieliä, joista muutamat luulivat, että ne olivat »Hiuksista Hiien
          hirven, Karvoista Merikateen», toiset »Jouhista hyvän orihin, Lemmon varsan
          vahteista.» Muutamat arvelivat, että ne olivat »Siian suonista sinisen,
          Hiuksista Hiijen-Neijon» j.n.e.
        </p>
        <p class="paragraph">
          Gottlundin arvostelu, joka muodostaa kokonaisen teoksen on suurimmaksi
          osaksi ikäänkuin täydennys Gananderin mytologiaan ja Porthanin kirjoituksiin
          ja sisältää varteen otettavia tietoja ja sen ajan mittapuuta käyttäen hyviä
          huomioita. Niinikään oikoo hän monilukuisia Rühsin erehdyttäviä
          historiallisia, maantieteellisiä ja kansatieteellisiä tietoja. Tuskinpa
          kukaan muu silloin olisi pystynyt kirjoittamaan sellaista arvostelua —
          vaikka Gottlund esittääkin monta harhaväitettä.
        </p>
        <p class="paragraph">
          Tämä arvostelu on kaikkine tietoineen joutunut unhoon ainoastaan nuorukaisen
          profeetalliset sanat suomalaisten runojen arvosta ovat jääneet yleiseen
          tietoisuuteen. Hän ennustaa tuon upsalalaisen lehden 25:nnessä numerossa
          (palstalla 394) ennen matkaansa: »Jos Suomen nuoret kirjailijat (sillä
          vanhemmista tässä kohden tuskin lienee suurta toivomisen varaa) enemmän
          huolehtisivat synnyinmaansa tuotteista ja koettaisivat hoitaa ja kehittää
          kotimaansa kirjallisuutta — mikä työala aukenisikaan heidän
          ponnistuksilleen! He löytäisivät siitä kohtia, joita he turhaan etsivät
          ulkomaan kirjallisuudesta — meneepä arvostelija niinkin pitkälle, että
          väittää: Jos koottaisiin vanhat laulut ja niistä muodostettaisiin
          järjestetty kokonaisuus, syntyipä niistä sitten eepos, draama tahi mikä
          hyvänsä, niin siitä voisi tulla uusi Homeros, Ossian tahi Niebelungenlied.
          Ja ylistettynä Suomen Kansallisuus voisi omaperäisyytensä loistossa ja
          kunniassa, tuntien itsenäisyytensä ja oman kehityksensä kunnian sädekehän
          koristamana herättää sekä nykyajan että jälkimaailman ihmettelyä.
          Arvostelija tunnustaa, ettei hän milloinkaan ole aikaansa käyttänyt paremmin
          kuin silloin, kun hän keräsi näitä arvaamattoman kalliita esi-isien laulujen
          jäännöksiä, joissa on kätkettynä paljon elämänviisautta ja kauneutta.»
        </p>
        <p class="paragraph">
          Alamuistutuksessa hän huomauttaa: »Älköön väitettäkö, että arvostelija
          tuntuu näkevän näissä lauluissa enemmän kuin niissä todellisuudessa on.
          Sillä hän, joka antoi linnulle kielen luojansa <span class="page-number"
          id="p287">[s. 287]</span>ylistämistä varten, antoi myös ihmiselle sydämen,
          jossa pyhimmät tunteet itävät, jossa aavistus taivaallisista mysteerioista
          on kätkettynä. Tunteet muuttuvat runouden kultaiseksi virraksi, laulun
          rusohohteisiksi aalloiksi ja sadun hämäriksi maailmoiksi.»
        </p>
        <p class="paragraph">
          <i>Ss. <a href="#p9">9</a>, <a href="#p280">280—1</a></i> mainittu Weber lienee ollut juvalaisen majurin (ks. s.
          11.) poika Berndt Gottlieb Weber, syntynyt Viipurissa 1799. Hän luultavasti
          v. 1817 kävi koulua Upsalassa ja ehkä samalla palveli apteekissa. Hän tuli
          Upsalassa ylioppilaaksi 13. VI. 1821.
        </p>
        <p class="paragraph">
          <a href="#p9"><i>Ss. 9—10</i></a> mainittu pieni kokoelma suomalaisia runoja tarkoittaa vasta
          seuraavana vuona heinäkuussa ilmestynyttä vanhoja runoja sisältävää »Pieniä
          Runoja Suomen poijille ratoxi I», joka sisältää 10 runoa. Toinen osa
          ilmestyi v. 1821 tulijaisiksi Vermlannin suomalaisille.
        </p>
        <p class="paragraph">
          <a href="#p12"><i>Ss. 12—14</i></a> mainittu kreivi Schwerin, Vänrikki Stoolissa ylistetyn
          Vilhelm von Schwerinin isä Fredrik Bogistaus oli Gottlundin Salassa käynnin
          aikana 53:n ikäinen. Hän oli ollut upseerina v:sta 1777, mutta erosi
          sotapalveluksesta v. 1784, suoritti papintutkinnon ja tuli Salan
          kirkkoherraksi v. 1788. Hän herätti Ruotsin valtiopäivillä suurta huomiota
          kuuluen n.s. oppositsioniin. Gottlund mainitsee, että kreivi v:n 1823
          valtiopäivillä puolsi metsäsuomalaisten anomusta.
        </p>
        <p class="paragraph">
          <a href="#p27"><i>Ss. 27—31.</i></a> Svartnäsin ruukki on Svartnäsin neljänneksessä, joka
          kuului Svärdsjön pitäjään Itä-Taalaissa. Hülphers väittää kirjassaan tuon
          neljänneksen kokonaan olevan »Finnmarkia» (s. 462). G. kertoo teoksessaan
          »Läsning för finnar» (ss. 126—7) jokseenkin samalla tavoin, miten hän tapasi
          ensimmäiset suomea puhuvat metsäsuomalaiset. Vieläpä muististaan lisää
          jonkun pikkupiirteen lähes puolta vuosisataa myöhemmin. Niinpä hän sanoo
          ensiksi saaneensa suomea puhumaan vanhan ukon (s. 29) ulkomuodosta, »Viimein
          tein saman kysymyksen suomeksi, kääntyen vanhan ukon puoleen, jolla oli
          vaalean kellertävä, suorrukkeinen (stripigt) tukka, aivan kuin aito
          hämäläisellä vanhaa juurta.» En malta olla liittämättä toista G:n tässä
          yhteydessä kertomaa juttua Ruotsin suomalaisten suomen kielen puhumisesta
          Tukholmassa:
        </p>
        <p class="paragraph">
          »Olin eräänä iltana kutsunut luokseni muutamia ystäviäni, m.m.
          kuninkaallisen musiikkiakatemian sihteerin O. Draken y.m. tukholmalaisia.
          Tämä tapahtui tammik. 9 p. 1831. Olin saman päivän aamuna käynyt n.s.
          Helsinglannin kortteerissa (Helsinge qvarteren) heinätorilla kuulostaakseni
          Norrlannin talonpojilta, eikö heidän joukossaan ollut Norrlannin
          suomalaisia. Siellä tapasin rahvasta Helsinglannin, Ångermanlannin ja
          Gestriklannin suomalaismetsistä. He olivat tulleet voita, palttina- ja
          liinakudoksiaan kauppaamaan pääkaupunkiin. Tapasin vanhan tuttavan
          Itä-Taalain Orsan metsistäkin. Hänellä oli lintukuorma kaupattavana. Kaikki
          nämä suomalaiset Ruotsin eri maakunnista ja kansallisissa pukimissaan
          kutsuin illaksi luokseni — he tietysti eivät toisiaan tunteneet. <span
          class="page-number" id="p288">[s. 288]</span>Tarkoitukseni oli saada tietoja
          heidän kotiseuduiltansa. Luonani asui niinä aikoina Vermlannin suomalainen
          Erkki Juhonpoika Soikkainen Gunnarskogin Bogenen kylästä. Nämä olivat
          vähitellen koolla ja keskustelimme aluksi jonnin joutavia ruotsiksi. Ovi
          aukeni hiljaa, ja kaksi Tornion suomalaista astui sisälle. Toinen oli
          talollinen Tuomas Hannunpoika Poikela Rovaniemeltä (sama, joka 1863 tuli
          valtiopäivämiehenä Helsinkiin). Olin heiltä muutamia päiviä varhemmin
          ostanut lohta ja voita ja he tulivat nyt saataviansa perimään. Että minä ja
          hämäläinen Nordensvan, joka myös oli luonani, puhuttelimme noita Suomen
          miehiä suomeksi, sitä ei kukaan ihmetellyt. Mutta hupaisaa oli nähdä, miten
          eri maakuntien Ruotsin suomalaiset höristelivät korviaan ja jäivät suut auki
          töllistelemään. Luultavasti he eivät koskaan ennen olleet kuulleet n.s.
          Suomen suomea ja sitä paitsi he yleisesti uskoivat (kuten papit olivat
          uskotelleet), ettei heidän kieltänsä enää kukaan suomalainen ymmärrä. Kun
          olin hetkisen pakinoinut Tornion ukkojen kanssa, alkoi vermlantilainenkin
          suomeksi puuttua puheisiimme ja sitten Orsan taalalainen, Helsinglannin
          Ofvanåkerin qvarnbergiläinen; lyhyesti sanoen kaikki suomalaiset alkoivat
          puhua suomea. Kaikki muuttuvat kuin taikasauvan koskettamina täysin
          puhtaiksi suomalaisiksi. Drake ja muut herrat eivät tienneet mitä uskoa —
          niin oliko edes enää omiin korviinsa uskomista, sillä käden käänteissä he
          tunsivat olevansa »vieraassa joukossa». Helsinglantilaisten joukossa oli
          pari ruotsalaista rahvaanmiestä. He mahtoivat uskoa, että nyt piru oli
          päässyt valloilleen, kun sekä oikealta että vasemmalta kuului vain vierailla
          kielillä puhumista, josta ei ymmärtänyt niin halaistua sanaa. Eräs heistä
          kääntyi lopulta lähimmän naapurinsa puoleen, ja vaikka tämäkin oli
          talonpoika, sai hän nyt kielentaitoisena uuden arvonimen, kun ruotsalainen
          kysyi: »Suomeako <b>herrat</b> puhuvat?»
        </p>
        <p class="paragraph">
          Kun huomasimme ruotsalaisen vaiteliaina joutuneen hämilleen, emme tahtoneet
          kauemmin koetella heidän kärsivällisyyttänsä, jonka vuoksi uudelleen aloimme
          puhua ruotsia. Ja kah! Oli kuin aurinko olisi alkanut heille loistaa, kuin
          olisivat he tavanneet entisiä kadotettuja ystäviänsä.» (Läsning för finnar,
          ss. 127—8).
        </p>
        <p class="paragraph">
          <a href="#p40"><i>S. 40</i></a> y.m. puhuu G., miten suomalaisilta on riistetty heidän
          sukunimensäkin, joten niitä ei tavata kirkonkirjoissa eikä missään
          asiakirjoissa. P. Nordman mainitsee väitöskirjassaan, että Östmarkin
          kirkonkirjassa v. 1821 tavataan suomalaisia sukunimiä. Gottlund kertoo
          päiväkirjassaan yöllä jouluk. toista päivää vasten kirjoittaneensa
          pappilasta lainaamiinsa kirkonkirjoihin suomalaisille heidän oikeat
          sukunimensä. Kun kesäk. 1905 tämän matkakuvauksen suomentaja tuli Östmarkin
          kirkonkylään, käväisi hän pappilassa. Havaitsin, että Gottlund todella oli
          omakätisesti antanut suomalaisille perheille niiden oikeat sukunimet ja siis
          puhunut päiväkirjassaan totta. Ruotsin papit eivät liene kirjoihin
          kirjoittaneet ainoatakaan metsäsuomalaisen suomalaista nimeä.
        </p>
        <span class="page-number" id="p289">[s. 289]</span>
        <p class="paragraph">
          <a href="#p54"><i>S. 54.</i></a> <i>Anna Tikkaisesta</i> on alkuperäisessä päiväkirjassa
          merkintä: — »oli yx vanha akka yli 70 astajka vanha joka luki muutamia
          Loihtejta, joka minä myös sajn kirjotta ylös.» Runokokoelmassa on Anna
          Tikkaiselta saaduiksi merkitty 3 loitsua: käärmen luku, ammuksissa ja sätkä
          »kujn lasten sivuja kolotta.» Ensimmäiseen runoon on ruotsiksi merkitty:
          »Anna Kajsan tytär Tikkajnen Spaksjöstä eli Hynnilän kylästä Svardsjön
          Suomalaismetsistä. 74 vanha leski, kuullut 71-vuotiaalta äidiltänsä.»
        </p>
        <p class="paragraph">
          <a href="#p73"><i>Siv. 73.</i></a> G. kertoo (Läsning för finnar, s. 384), eltä mainittu
          Sorolaisen (Ericus Erici) katekismus oli ainoa suomenkielinen kirja, minkä
          hän tapasi Itä-Taalain ja Helsinglannin suomalaismetsissä. Viitalan kylän
          ruotsinkielisen nimen hän tässä kirjoittaa »Björnmossen». Metsäsuomalaisten
          suomenkielisistä kirjoista ks. s:n 198 selityksistä!
        </p>
        <p class="paragraph">
          <a href="#p76"><i>S. 76.</i></a> Uddhvassin runoista on päiväkirjassa merkintä: »Uddhvass laulo
          myös minun ejste yx laulu, Hiri läxi hipsut, joka minä kirjuttin, niistä
          mujsta ej oli suur luku.»
        </p>
        <p class="paragraph">
          <a href="#p95"><i>Siv. 95—6.</i></a> Qvarnbergin (Kasakan) seuduilla vallitsevasta nälänhädästä
          G. samaan suuntaan kuin tässä ja lisäten useita esimerkkejä kertoo
          kirjoituksessaan »Den successiva verkan, eller följderna, af svält och
          hunger.» (Läsning för finnar, ss. 192—202.)
        </p>
        <p class="paragraph">
          <a href="#p129"><i>Ss. 129—30.</i></a> Metsäsuomalaisten sanoo G. kirjoituksessaan Finlands
          Allmänna Tidningissä (1852 n:o 176) käyttävän kolmeatoista lajia pettu- ja
          hätäleipää. »Paukkuheinä» on meidän tavallinen »Silone nutans eli Cuculus
          Behen» (Läsning för finnar s. 195).
        </p>
        <p class="paragraph">
          <a href="#p129"><i>S. 129.</i></a> Juho <i>Korpilta</i> sai G. kaksi runoa, runon »Kokkoiseni
          lintuiseni» ja »Hämeen kävijän».
        </p>
        <p class="paragraph">
          <a href="#p135"><i>S. 135.</i></a> Lehtomäellä sai G. myöskin kansanrunoutta. 30 p. on merkitty
          <i>Pekka Ollinpoika Härköjseltä</i> saaduksi pakkasen luku ja arvoitusluku
          ja seuraavana päivänä <i>Kustaa Kasakalta</i> kaksi runoa, nimittäin kenkiä
          paulottaessa ja ruokaa suuhun pistäessä.
        </p>
        <p class="paragraph">
          <a href="#p140"><i>S. 140</i></a> mainitsee G. erään eukon Thomasgårdissa laulaneen runoja.
          Päiväkirjassa on merkintä: »Kävälin Thomasgårdarne, ette saaha sille akalta
          uloskirjottaa hänän Runoja.» Hän sai runot. »Siitä kiiten Kiesustani»,
          laulajaksi merkitty »Hustru Maria Persdotter», samaten »Tuoppi tuotu, toinen
          juotu» ja karjanluvun sekä karhun loitsun.
        </p>
        <p class="paragraph">
          <a href="#p164"><i>Siv. 164—5.</i></a> <i>Boëthiuksen</i> vastaus vuorivouti Ol. <i>Grasille</i>
          (G. julkaisi sen Mnemosynen syyskuun n:ossa 1821) ei näytä olevan
          leikinlaskua, vaikka siinä onkin leikkisiä käänteitä. Lyhyt selostus siitä
          ei haitanne:
        </p>
        <p class="paragraph">
          Ennen Aasain Ruotsiin tuloa, lähivuosisatoina ennen Kristuksen syntymää,
          asui Ruotsissa suomalaisia ja lappalaisia. He vetäytyivät Aasain saavuttua
          vuoristoihin ja itään päin Suomeen. Metsäsuomalaiset ovat myöhempiä
          tulokkaita. Varhaisimmat heistä ovat Eerikki pyhän ajoilta. Hän jätti
          ruotsalaisia Suomeen ja toi suomalaisia <span class="page-number"
          id="p290">[s. 290]</span>Ruotsiin. Myöhempi muutto alkoi Sigismundin ja
          Kaarle IX:n aikana, jolloin Suomesta lähti talonpoikia Flemmingin vainoja
          pakoon. Grangårdessä on 21 suomalaiskylää. Muutamat niistä ovat suuria,
          (kuten Skattlösberget, Hjerpberget, Bringsjöberget, Rifallet j.n.e.) toiset
          pieniä, niissä on vain jokunen torppa. Suomalaisia on Grangårdessä n. 1 500
          henkeä. He ovat vakavia, hyviä ja työteliäitä ja asuvat savupirteissä.
          Puhtaus on erinomainen. »Pappien eukot ostavat mieluummin voita
          suomalaisämmiltä, sillä se on hyvin valmistettua ja heidän puuastiansa ovat
          puhtaita ja valkoisia kuin valkea luu.» Lihaa he syövät vain pyhäruokana,
          teurastavat vuosittain ainoastaan 2—3 vuohta ja joskus vanhan lehmän. Härkiä
          ei kivikkoisten maiden vuoksi ole, mutta hevosia sysien ajoa varten. Juomana
          käytetään vedellä sekoitettua piimää, rieskaa maitoa annetaan vain lapsille.
          Tupakalle he ovat persoja. Kun viinankeitto oli luvallista, polttivat
          suomalaiset jouluksi ja pääsiäiseksi 2—3 leiviskää viljaa viinaksi, mutta
          eivät helluntaiksi eivätkä muulloin, paitsi häitä varten. Mieluummin he
          keittävät olutta. Viinapullo on naisillakin aina kohtutaudin (modersjuka)
          varalle. Se vaivaa useimpia naisia, jotka ovat synnyttäneet, koska
          ensimmäistä synnytystä on hoidettu huonosti. Tähän lääkeviinaan sekoittavat
          he useita aineita (baggsöta, libsticka, bäfvergäll, hvitlök etc.) ja
          nauttivat sitä veteen sekoitettuna. Suomalaiset ovat varakkaampia kuin
          vuorimiehet. »Svebeliuksen katkismuksen kysymyksiin vastatessaan eivät he
          jää kestään muista jäljelle, vaan osoittavat vastauksissaan sukkeluutta ja
          hilpeyttä.»
        </p>
        <p class="paragraph">
          »Saunankäynti tapahtuu <i>commune</i>, miehet ja naiset, nuoret ja vanhat
          <i>sine discrimine sexus</i>. Sitä on koetettu saada käytännöstä poistetuksi
          puhumalla säädyllisyydestä, kunniasta, pahennuksesta y.m., mutta turhaan.
          Samaten he käyttäytyvät uidessaan järvissä, jonne he menevät joukolla
          toisiaan käsistä pidellen.»
        </p>
        <p class="paragraph">
          »Yöpuille menevät vanhimmat perimmälle, ensin ukko ja akka, sitten poika ja
          miniä, tytär ja vävy, sitten lapset ja palvelijat. Kaikki menevät vuoteelle
          ilki alastomina ja <i>sine pudore</i>. He elävät kuin Aatami ja Eeva, joista
          Mooses sanoo: Ja he olivat alasti ja ei he hävenneet. Eihän tuo tapahtune
          ilman että jossakin paikassa tapahtunee kutemista, kun nuoriso makailee
          <i>tare</i>alla (lec<i>tare</i>). Silti ei täällä näy äpäriä enemmän kuin
          muuallakaan ja — <i>ut quimus, quando ut volumus non licet</i>, sanoo
          Terentius.»
        </p>
        <p class="paragraph">
          Heidän pukunsa on samanlainen kuin vuorimiehien, heidän kanssaan solmivat he
          avioliittojakin, mutta 40—50 vuotta sitten oli toisin. Kielensä ovat
          suomalaiset jo unohtaneet, joten vain vanhat puhuvat keskenään suomea; 10—20
          vuoden kuluttua suomen kieli on metsiltä hävinnyt.
        </p>
        <p class="paragraph">
          Tämän Boëthiuksen kirjeen varusti G. omilla 17 palstan laajuisilla
          muistutuksillaan (palstat 274—290, Mnemosyne 1821). Niissä ei ole sanottavia
          lisiä käsillä olevaan matkakertomukseen.
        </p>
        <span class="page-number" id="p291">[s. 291]</span>
        <p class="paragraph">
          <a href="#p198"><i>S. 198.</i></a> Kirjassa »Läsning för finnar» on muutamia täydentäviä tietoja
          metsäsuomalaisten suomenkielisistä kirjoista. Siinä lukee: »Kun sunnuntaina
          elok. 24:ntenä 1817 Malungin Tyngsjössä kyselin lukuisasti saapuvilla
          olevilta suomalaisilta, omistivatko he suomalaisia kirjoja, he aluksi
          kielsivat. Mutta kun useimmat olivat poistuneet ja niiden mukana
          ruotsalaiset, joita sattumoilta oli joukossa, tuli <i>Niilo Matinpoika
          Keäriäinen</i> kaikessa ystävyydessä luokseni ja kertoi, että hänellä oli
          suomalainen kirja. Sitä hän ei ollut uskaltanut kertoa ruotsalaisten ollessa
          läsnä. Hänellä oli se kätkössä pirttinsä portaitten alla, sillä pirtissä hän
          sitä ei rohjennut säilyttää. Se oli Joh. Arndtin Paradisin Yrtti-Tarha,
          painettu Tukholmassa 1732. Kirjan hän oli saanut <i>Antti Kalainen</i>
          nimiseltä suomalaiselta, joka oli tullut Suomesta ja ollut kalastajana
          Uddeholmassa v. 1782, mutta tämäkin oli vain aivan salaa uskaltanut sitä
          lukea.
        </p>
        <p class="paragraph">
          Samaten oli laita Vermlannin suomalaismetsissä, jossa tapasin vanhan
          suomalaisen virsikirjan siekaleita. Ja Fryxänden läntisillä metsillä omisti
          talonpoika <i>Matti Hämäläinen</i> vajalehtisen suomalaisen raamatun
          (ainoan, minkä matkoillani näin). Kun jouluk. 13:ntena 1821 tulin Dalbyn
          <i>Nikkarilaan</i> (Makkartjärn), valitteli isäntäni, joka ei osannut
          ruotsin sanaa, että seurakunnan apulaispappi L. Modin 3 vuotta sitten oli
          vienyt tuon raamatun muka lukeaksensa sitä (ainoan noilta metsiltä), mutta
          ettei hän sitä ollut antanut takaisin, vaikka omistaja oli useasti pyytänyt.
          Kun saman kuun 30:ntenä kävin pappilassa, näin tosiaankin sen tomuisena
          alimmaisena papin kirjahyllyllä. Hän vastasi kysymyksiini sen johdosta, että
          rahvas saa mieluummin oppia lukemaan ruotsia (jota se ei edes ymmärtänyt).
          Minä hankin muutaman kuukauden kuluttua Suomesta uuden raamatun tilalle,
          vieläpä monia kappaleita kaikkialle suomalaismetsiin.»
        </p>
        <p class="paragraph">
          Samaan menoon kertoo G., miten suomen kielen sorto meni niin pitkälle, että
          suomalaisia Vermlannissa vangittiin ja sakotettiin sen johdosta, että he
          »isiltänsä perityllä kielellä» pyhittivät lepopäivää lukemalla lukuja
          suomalaisesta raamatusta. Niin kävi ylioppilas Antti Vestlingin, joka v.
          1818 piti saarnan Fryxänden Stengårdsutskogissa. Hänet vangitutti apulainen
          Althar Borgsängin kylässä ja lähetti Karlstadiin, missä hänet laskettiin
          vapaalle jalalle. Talonpoika <i>Matti Hämäläistä</i> Fryxänden Lekvattnetin
          kylästä kielsi papisto suomalaisille naapureilleen lukemasta raamattua.
          Syyksi kieltoon ilmoitettiin, että hän luki raamattua — sunnuntaina!
          Gottlund mainitsee vielä pari muutakin esimerkkiä ja sanoo voivansa luetella
          useampiakin.
        </p>
        <p class="paragraph">
          <a href="#p199"><i>Ss. 199—202.</i></a> Tarinoita Pekka <i>Hakkaraisesta</i> on julkaissut m.m.,
          Väinö Wallin (Voionmaa) kirjasessa Metsäsuomalaiset Ruotsissa, ss. 40—3.
        </p>
        <p class="paragraph">
          <a href="#p217"><i>Siv. 217.</i></a> Tässä kirjoittaa Gottlund tärkeän Samporunon sanelijan
          nimen <i>Turpiainen</i>, mutta runotoisintoon on merkitty sanelijaksi <span
          class="page-number" id="p292">[s. 292]</span>»Maja Hindricksdoter Turpoinen,
          en gammal gumma i Säfsens kyrkoby den 30 Aug. 1817.» Tältä sai hän myöskin
          yhden laulun ja ruotsinkielisen loitsun »Mot ormhugg» (käärmeen puremalle).
          Tulen synty on myöskin Turpoisen sanelema.
        </p>
        <p class="paragraph">
          <a href="#p219"><i>Siv. 219</i></a> sanoo G. kirjoittaneensa muistiin, useita loitsuja.
          Päiväkirjassa on muistiinpano: »1 p. Mond. Nousin varrhajn ylös, ja mänin
          muutamiin tojsiin vanhon akkojn luona joilta minä sajn muutamia lukuja.»
          Runovihkoon on merkitty täältä saaduiksi: »Ormhugg», Niukahduksen luku,
          Pistoksen sanat, Ähky, Käärmeen loitsu ja Puun jälki. 5 ensiksi mainittua
          lukua on sanellut <i>Katarina Jansdotter Helsojnen</i>, vanha eukko Säfsenin
          kirkonkylästä, viimeksi mainitun 91 v:n vanha <i>Kirsti Sakrisdotter
          Puurojnen</i>, niin ikään samasta kylästä.
        </p>
        <p class="paragraph">
          <a href="#p223"><i>Siv. 223.</i></a> Erik Juhaninpoika Ronkaiselta on runovihkossa
          ruotsinkieliset loitsut: Verensulku, Niukahdus, Kateen luku, Koin luku ja
          suomenkielinen Pistoksen luku.
        </p>
        <p class="paragraph">
          <a href="#p225"><i>Siv. 225.</i></a> Opinteille joutuneistä metsäsuomalaisista kirjoittaa
          Gottlund (Läsning för finnar ss. 37 alimuistutuksessa):
        </p>
        <p class="paragraph">
          »Moni Ruotsin metsäsuomalaisen poika on opiskellut Upsalassa ja tullut
          papiksi. Mutta sen sijaan, että olisivat palvelleet suomalaisia
          heimoveljiään he ovat nämä hylänneet. Luovuttuaan alkuperäisistä
          suomalaisista sukunimistään ja otettuaan niiden sijaan ruotsalaiset he ovat
          hakeneet papeiksi ruotsalaisiin seutuihin. Sellaisia luopioita eli vielä
          minunkin aikanani. Mutta heistä ei ole tullut yksinomaan pappeja — moni
          muukin valtakunnan kuuluisa ja mainehikas mies on lähtöisin näistä
          suomalaismetsistä. Tukholman kuninkaallisen tiedeakatemian, Lundin
          Fysiografisen seuran jäsen y.m. <i>Daniel Persson Thunberg</i> oli alkuaan
          vain suomalaispoika kotoisin Thunjöstä (siitä hän otti nimen Thunberg),
          Ångermanlannin Thorsåkerin suomalaismetsistä. Hänen neronlahjansa herättivät
          jo hänen ollessaan 11 vanha pitäjän kirkkoherran huomiota, niin että tämä
          omalla kustannuksellaan lähetti hänet Hernösandin kouluun. Sen sekä
          lukiokurssin poika suoritti kunnialla ja pääsi Upsalan yliopistoon antautuen
          aluksi opiskelemaan itämaisia kieliä, mutta ryhtyi sitten opiskelemaan
          teknillisiä tieteitä. Ollessaan ylioppilaana Falunissa palveluksessa tulivat
          hänen mekaniset lahjansa tunnetuiksi siten, että hän keksi jonkunlaisen
          sahaus- ja karhitsemiskoneen (sågnings- och harfningsmaskin), jonka hän
          täällä sommitteli. Nautittuaan kahtena vuonna Polheimin yksityistä opetusta
          hallitus valitsi hänet ainoaksi mieheksi, jolle uskottiin Ehrensvärdin
          johdolla laivatelakkain rakentaminen Viaporin laivastoa varten. Tuon työn
          suoritti hän kaikkien tyydytykseksi ja omaksi sekä maanmiestensä ikuiseksi
          kunniaksi. Sitten hän matkusteli Suomea ristiin rastiin saattaakseen
          maanviljelyksen paremmalle kannalle ja suorittaakseen järvien y.m.
          korkeusmittauksia kaivaus- ynnä kanavoimistöitä varten. Valtiopäivät
          määräsivät hänet jalkamaan Polheimin suunni<span class="page-number"
          id="p293">[s. 293]</span>telmia ja suorittamaan työt Trollhättanissa. Hän
          myös antoi Karlstadin laivatelakalle sen nykyisen muodon ja kunnon. Hänen
          töitänsä ovat niinikään Söderköpingin kanavoimistyöt ja Lyckebyn vesireitti,
          puhumattakaan monista muista. (Ks. Memoria Danielis Thunbergi; Math.
          Nordbergi Opuscula Acad. T. 1. s. 1—39). Tästä Thunbergistäkin on sanottava
          samaten kuin muistakin Ruotsin suomalaisista ja meistä itsestämme. He
          yleistä mielipidettä noudattaen halveksivat itseänsä ja suomalaista
          äidinkieltänsä, kunnes tulivat minun kanssani tekemisiin, jolloin liekki
          äkkiä leimahti tuhkasta.»
        </p>
        <p class="paragraph">
          <a href="#p233"><i>Siv. 233—4.</i></a> <i>Antti Matinpoika Siikaiselta</i> (Bisen) sai G.
          loitsut: »Mot ledverk», »Mot vrede» ja »Madon luvun.»
        </p>
        <p class="paragraph">
          <a href="#p237"><i>Siv. 237.</i></a> Päiväkirjassa on lisäys: »Kujn tulin saunasta, nin minä
          annon häjtä lukea minun äjstä suomalajsia ja ruohtalajsia lojhtejta.» —
          »<i>Hindrik Pers. Siikajnen</i> ej tajtana suome vaan luuki ilman että
          ymmertä. Se sanoi yhen Lapin sanone hänellä näjtä sanoja» Myllymäeltä on 5
          suomenkielistä ja 3 ruotsinkielistä loitsua.
        </p>
        <p class="paragraph">
          <a href="#p262"><i>Siv. 262.</i></a> Kreeta <i>Puuroinen</i> saneli paitsi pakkasen lukua
          muutamia ruotsalaisia loitsuja sekä »Vihneen» luvun, kyyn ja käärmeen
          jäljille. Otan pari näytettä Gottlundin alkuperäisestä
          oikeinkirjoitustavasta:
        </p>
        <div class="verse"><p>
        »Kyyn jälät<br>
        <br>
        Sinä synnyit pimeässä<br>
        Ennen kujn kuu nousi<br>
        Ja päivä valkeni<br>
        Kiväjssä kitisämässä<br>
        Kannajsissa kahisemassa.»<br>
        </p></div>
        <div class="verse"><p>
        »Kärmän jälkiä<br>
        <br>
        Konna nukkujj kalliolla<br>
        Kuola juoxi konnan kiasta<br>
        Santa Pietar tuli käuven<br>
        Loj tuola Herralla hänki<br>
        Pajun karvan näköjnen<br>
        Kajki karvan näköjnen<br>
        Muaa matalavajnen<br>
        Kivillen vojjenuxe<br>
        Huaavan paranaxi.»<br>
        </p></div>
        <p class="paragraph">
          Nämä olivatkin viimeiset runomuistiinpanot tällä matkalla. Kaikkiaan
          Gottlund kirjoitti papereihinsa tällä matkallaan n. 50 runoa, loitsua ja
          laulua.
        </p>
        <span class="page-number" id="p294">[s. 294]</span>
        <p class="paragraph">
          Tämän matkakuvauksen ruotsinkielinen nimi on: »C. A. Gottlund's Dagbok öfver
          dess resor på Finnskogarna i Sverige och Norrige åren 1817 och 1821.»
        </p>
        <p class="paragraph">
          Mainittakoon lopuksi, että paikannimien ja muidenkin erisnimien
          kirjoituksessa on melkoista häilyväisyyttä ja epäjohdonmukaisuutta. Oikea
          kirjoitustapa ei nykyään enää ole Suomesta käsin todettavissa, kun monia
          nimiä ei tavata kartoissa, sillä useat suomalaiskylät ovat hävinneet tahi
          nimet muutetut toisiksi.
        </p>
        <p class="paragraph">
          Kirjaan liittyvän kartan on piirtänyt rouva <i>Inkeri Ollila</i>.
        </p>
      </div>
      <div class="chapter">
        <h2 id="chapterNone2">Oikaisuja</h2>
        <p class="paragraph">
          Siv. <a href="#p21">21</a> ja <a href="#p22">22</a>, Envald pitäisi ehkä olla Engvall.
        </p>
        <p class="paragraph">
          Siv. <a href="#p31">31</a>, Norrén pitäisi ehkä olla Norrdén.
        </p>
      </div>
    </div>
    <div class="footnotes">
      <h2>Viitteet</h2>
      <div class="footnote"><a href="#fnref1" id="fn1">[1]</a> Oli näet Porvoon lukiossa tapana vv.  1810—13, että nuoriso
          matkustaessaan juhannukseksi kotiin, köytti hattunsa ympärille vihreän vahakankaan
          päällystäksi ja sen päälle vielä vihreän silkkiharson, jos tahtoi olla muodin
          mukainen.</div>
      <div class="footnote"><a href="#fnref2" id="fn2">[2]</a> Tämä käy yksiin Hülphersin tietojen kanssa.  Hän sanoo s.  135:
          »Suomalaisasutus on 3 penikulmaa kirkolta.  Entisaikoina mainitaan vain 3 naapuria,
          mutta nykyään on 32 ruokakuntaa».  Kysymys on vain siitä, tarkoitetaanko naapureilla 3
          nykyistä kylää: Finbacka, Bingsjö ja Dalstuga.</div>
      <div class="footnote"><a href="#fnref3" id="fn3">[3]</a> Hülpherskin
          mainitsee s.  138 sellaisen noidan luolan Enbergskärnan länsipuolella.  Minun on ehkä
          mainittava, että kertomuksia peikoista tavataan joka maakunnassa, mutta Taalaissa ne ovat
          tuoreessa muistissa, joten luulisi niillä tarkoitettavan muinaista todella elänyttä
          kansaa, josta vain taruja on jäänyt muistiin.<br>Tässä yhteydessä voinen mainita, että
          Rättvikin vanhan kirkon toisessa vaskipallossa on kuvattuna pyhä Olavi uskonnon
          edistäjänä, toisessa pallossa noita nimeltä <b>Skalle</b> pitäen kirvestä
          kädessään.  Ja kirves on vieläkin pitäjän vaakunassa.  Kun ei tuosta noidasta ole mitään
          kertomusta luulisin sen esittävän suomalaista <b>Lallia</b>, joka aina
          kuvataan kirvestä pitäen merkkinä siitä, että hän on kristinopin vihollinen, joten siis
          tässäkin myytti noidista johtuu suomalaisesta historiallisesta aiheesta.  (Tähän voi
          verrata Brennerin v.  1671 piirtämää kopiota Isonkyrön kirkosta, jotka annoin
          litografeerata Otavan 3:tta osaa varten.)</div>
      <div class="footnote"><a href="#fnref4" id="fn4">[4]</a> Helsinglannissa käytetään joskus sanaa
          <i>böle</i>, joka meillä ruotsalaisten asumassa Uudenmaan osassa liittyy
          moniin kylännimiin.</div>
      <div class="footnote"><a href="#fnref5" id="fn5">[5]</a> Tämä Henrik Gustaf Ulfsparre oli syntynyt 1737,
          kuoli 21/4 1822, (siis 80 ikäinen), oli ollut luutnanttina Taalain rykmentissä ja asui
          samoin kuin von Zweigbergh Noretbergin luutnantin virkatalossa.</div>
      <div class="footnote"><a href="#fnref6" id="fn6">[6]</a> Minua on näitä
          muistiinpanojani jälkeenpäin silmäillessäni huvittanut vielä 50 vuoden kuluttua ottaa
          selko tuosta naisesta.  Morasta helmik.  19 p.  1874 saamastani kirjeestä ja vertaamalla
          Anrepin »Ättar-taflor»iin näen, että hänen oma nimensä oli <i>Christina Vilhelmina Fahnehjelm</i>, synt.  Äppelbossa Tiblen kappalaisen
          talossa 20/11 1773 (hän siis oli 20 vuotta minua vanhempi), meni avioliittoon 22/4 1805
          Taalain rykmentin luutnantin <i>Carl Johan von Zweigberghin</i> kanssa
          majurin virkatalossa.  Tytär Christina Johanna, joka 1816 muutti isänsä kanssa
          Lindköpingiin.  Äiti muutti 1824 Leksandiin.  Kuoli siellä 3/12 1854.</div>
      <div class="footnote"><a href="#fnref7" id="fn7">[7]</a> Kalsesaali on vuoren nimi.</div>
      <div class="footnote"><a href="#fnref8" id="fn8">[8]</a> Olof Gransell, synt.  Grangårdissä maalisk.  23 p. 
          1771, isä talonpoika.  Opiskeli Upsalassa 1796, vihitty papiksi 1799, apulaisena
          Venjanissa, Grytnäsissä y.m.; vihdoin Hedemoran komministeri.  Kuoli helmik.  22 p 1817. 
          (vrt.  Vesterås Stifts Herdaminne af J.  F.  Muncktell, III s.  28).</div>
      <div class="footnote"><a href="#fnref9" id="fn9">[9]</a> Olof Grandell, synt.  Grangärdissä elok.  6 p. 
          1734, kuoll.  1783.  Isä vuorityömies Antti Ollinpoika, äiti Briita Ollintytär.  Opiskeli
          1758 Upsalassa, filos.  maist.  1761, teol.  kand.  1764, vihitty papiksi 1766,
          tuomiokirkon toimitsija Vesteråsissa 1767—81, v.t.  pastori 1771—2, supremus collega
          oppilaitoksessa 1777, konrektor 1779, rehtori 1781 (Muncktell, I s.  382).</div>
      <div class="footnote"><a href="#fnref10" id="fn10">[10]</a>  Maisteri Johan Gerén, synt. 
          Grangärdissä Rifalletissa varattomista vuorityöläisistä syysk.  9 p.  1753, kuoll. 
          kesäk.  30 p.  1817.  Kasvatettiin aluksi isän ammattiin ja alkoi aikuisena opiskella
          mennen 24:n ikäisenä Upsalaan.  Fil.  kand.  1786, maist.  1788, vihitty samana v. 
          papiksi, v.t.  kirkkoherra Ramsbergissä 1801, Grangärdissä 1802, Oressa 1803.</div>
      <div class="footnote"><a href="#fnref11" id="fn11">[11]</a> Minun ei tarvitse
          huomauttaa, että tämä tarina, kuten kansantarinat yleensä, ovat mielikuvituksen-omaisia,
          niitä on muovaillut <b>licentia poetica</b>, mutta ne on silti sellaisenaan
          merkittävä muistiin.</div>
      <div class="footnote"><a href="#fnref12" id="fn12">[12]</a> Ks.  Otava II, s.  XII ja Helsing.  Tidningar
          1862 n:ot 204, 208.</div>
      <div class="footnote"><a href="#fnref13" id="fn13">[13]</a> Niin lienee käynyt
          lopulta F.  M.  Franzeninkin.</div>
    </div>
    <div style="background-color: #E6E6FA; color: black; font-size: 90%; padding: 1.5em; margin-top: 6em; margin-bottom: 6em; margin-left: auto; margin-right: auto; width: 70%;">
      <b>Digitoijan huomio tekijänoikeuksista:</b> Alkuperäisessä kirjassa on liitteenä kartta
      jonka otsikkona on "Gottlundin matka-alue".  Kartan tekijä on Inkeri Ollila, mutta
      tekijänoikeudet jäivät epäselviksi, joten kartta on jätetty pois.  Muut kuvat ja piirrokset
      on mukana, niiden tekijöitä ei ole ilmoitettu.
    </div>
<div style='text-align:center'>*** END OF THE PROJECT GUTENBERG EBOOK 75424 ***</div>
  </body>
</html>

